আবার আসিব ফিরে ধানসিঁড়িটির তীরে - এই বাংলায়
হয়তো মানুষ নয় - হয়তো বা শাঁখচিল শালিকের বেশে,
হয়তো ভোরের কাক হয়ে এই কার্তিঁকের নবান্নের দেশে
কুয়াশার বুকে ভেসে একদিন আসিব কাঁঠাল ছায়ায়।
হয়তো বা হাঁস হবো - কিশোরীর - ঘুঙুর রহিবে লাল পায়
সারাদিন কেটে যাবে কলমীর গন্ধভরা জলে ভেসে ভেসে।
আবার আসিব আমি বাংলার নদী মাঠ ক্ষেত ভালোবেসে
জলঙ্গীর ঢেউ এ ভেজা বাংলারি সবুজ করুণ ডাঙ্গায়।

হয়তো দেখিবে চেয়ে সুদর্শন উড়িতেছে সন্ধ্যার বাতাসে।
হয়তো শুনিবে এক লক্ষীপেঁচা ডাকিতেছে শিমুলের ডালে।
হয়তো খৈয়ের ধান সরাতেছে শিশু এক উঠানের ঘাসে।
রূপসার ঘোলা জলে হয়তো কিশোর এক সাদা ছেঁড়া পালে
ডিঙ্গা বায় - রাঙ্গা মেঘে সাঁতরায়ে অন্ধকারে আসিতেছে নীড়ে,
দেখিবে ধবল বক; আমারে পাবে তুমি ইহাদের ভীড়ে।


সুরঞ্জনা, ঐখানে যেয়োনাকো তুমি,
বোলোনাকো কথা অই যুবকের সাথে;
ফিরে এসো সুরঞ্জনা:
নক্ষত্রের রুপালি আগুন ভরা রাতে;

ফিরে এসো এই মাঠে, ঢেউয়ে;
ফিরে এসো হৃদয়ে আমার;
দূর থেকে দূরে – আরও দূরে
যুবকের সাথে তুমি যেয়োনাকো আর।

কী কথা তাহার সাথে? – তার সাথে!
আকাশের আড়ালে আকাশে
মৃত্তিকার মতো তুমি আজ:
তার প্রেম ঘাস হয়ে আসে।

সুরঞ্জনা,
তোমার হৃদয় আজ ঘাস :
বাতাসের ওপারে বাতাস -
আকাশের ওপারে আকাশ।


খন ওরা ভোরের বেলা সবুজ ঘাসের মাঠে
হো-হো ক'রে হাসে- হো-হো হি হি ক'রে
অসংখ্য কাল ভোর এসেছে-আজকে তবু ভোর 
সময় যেন ঘোড়ার মত নিজের খুরের নাল 
হারিয়ে ফেলে চমকে গিয়ে অনন্ত সকাল 
হ'য়ে  এখন বিভোর হ'য়ে আছে;
মাঠের শেষে ঐ ছেলেটি রোদে
শুয়ে আছে ঐ মেয়েটির কাছে 

অনেক রাজার শাসন ভেঙে গেছে ;
অনেক নদীর বদলে গেছে গতি ;
আবহমান কালের থেকে পুরুষ-এয়োতি 
এই পৃথিবীর তুলোর দণ্ড সোনা
 সবার চেয়ে দামী ভেবে সুখের সাধনা 
নষ্ট ক'রে গিয়েছে তবু লোভে;
ওরা দু'জন ভালোবেসে অনন্ত ভোর ভ'রে 
এছাড়া আজ সকল সূর্য ডোবে । 


ইতিহাসপথ বেয়ে অবশেষে এই 
শতাব্দীতে মানুষের কাজ 
আশায় আলোয় শুরু হয়েছিল বুঝি-শুভ্র কথা 
বলা হতেছিল-রৌদ্রে জলে ভালো লেগেছিল 
শরীরকে-জীবনকে ।

কিন্তু তবু সবি প্রিয় মানুষের হাতে 
অপ্রিয় প্রহার হ'য়ে মূল্যহীন মানুষের গায়ে
আশ্চর্য মৃত্যুর  মত মূল্য   হয়-হিম হয় ।

মানুষের সভ্যতার বয়ঃসন্ধি দোষ 
হয়তো কাটে নি আজো, তাই 
এরকমই হতে হবে আরো রাত্রি দিন;- 
নক্ষত্র সূর্যের সাথে সঞ্চালিত হয়ে তবু আলোকের পথে 
মৃত ম্যম্থের কাছে কূহেলির ঋণ 
শেষ ক'রে মানুষ সফল হতে পারে 
উৎসাহ সংকল্প প্রেমে মূল্যের অক্ষুণ্ণ সংস্কারে ;
আশা করা যাক।

সুধীরাও সেই কথা ভাবে,
আপ্রাণ নির্দেশে দান করে। 
ইতিহাসে ঘুরপথ ভুল পথ গ্লানি হিংসা অন্ধকার ভয় 
আরো ঢের আছে, তবু মানুষকে সেতু থেকে সেতুলোক পার হতে হয়। 



পেঁচার ধূসর পাখা উড়ে যায় নক্ষত্রের পানে-
জলা মাঠ ছেড়ে দিয়ে চাঁদের আহবানে

বুনো হাঁস পাখা মেলে- শাঁই শাঁই শব্দ শুনি তার;
এক-দুই-তিন- চার-অজস্র-অপার-
রাত্রির কিনার দিয়ে তাহাদের ক্ষিপ্র ডানা ঝাড়া
এঞ্জিনের মতো শব্দে; ছুটিতেছে-ছুটিতেছে তারা।

তারপর পড়ে থাকে, নক্ষত্রের বিশাল আকাশ,
হাঁসের গায়ের ঘ্রাণ-দু-একটা কল্পনার হাঁস;

মনে পড়ে কবেকার পাড়াগাঁর অরুণিমা স্যানালের মুখ;
উড়ুক উড়ুক তারা পউষের জ্যোৎস্নায় নীরবে উড়ুক

কল্পনার হাঁস সব — পৃথিবীর সব ধ্বনি সব রঙ মুছে গেল পর
উড়ুক উড়ুক তারা হৃদয়ের শব্দহীন জ্যোৎস্নার ভিতর ।


তোমার নিকট থেকে
যত দূর দেশে 
আমি চ'লে যাই 
তত ভালো।
সময় কেবলি নিজ নিয়মের মত;-তবু কেউ
সময়স্রোতের  'পরে সাঁকো
বেঁধে দিতে চায়;
ভেঙ্গে যায়;
যত ভাঙ্গে তত ভালো।
যত স্রোত ব'য়ে যায়
       সময়ের
     সময়ের মতন নদীর
জলসিঁড়ি,নীপার,ওডার,রাইন,রেবা,কাবেরিয়া
    তুমি তত ব'য়ে যাও,
আমি তত ব'য়ে চলি
তবুও কেহই কারো নয়।

আমার জীবন তবু।
তোমার জীবন নিয়ে তুমি
সূর্যের রশ্নির মতো অগণন চুলে
রৌদ্র্রের বেলার মতো শরীরের রঙে
 খরতর নদী হ'য়ে গেলে 
হ'য়ে যেতে ।
তবুও মানুষী হ'য়ে
পুরুষের সন্দান পেয়েছো;
পুরুষের চেয়ে বড়ো জীবনের হয়তো বা।
আমিও জীবন তবু;-
ক্কচিৎ তোমার কথা ভেবে
তোমার সে-শরীরের থেকে ঢ়ের দূরে চ'লে গিয়ে
কোথাও বিকেলবেলা নগরীর উৎসারণে উচল সিঁড়ির
উপরে  রৌদ্র্রের রং জ্বলে ওঠে-দেখে
বৃদ্ধের চেয়েও আরো দীন সুষমার সুজাতার 
মৃত বৎসকে বাঁচায়েছে
কেউ যেন ;
মনে হয়,
দেখা যায়।
কেউ নেই- স্তব্ধতায়;-তবুও হৃদয়ে দীপ্তি আছে ।

দিন শেষ হয়নি এখনো।
জীবনের দিন-কাজ-
শেষ হতে আজো ঢ়ের দেরি।
অন্ন নেই। হৃদয়বিহীনভাবে আজ
মৈত্রেয়ী ভুমার চেয়ে অন্নলোভাতুর।
রক্তের সমুদ্র চারদিকে;
কলকাতা থেকে দূর 
গ্রীসের অলিভ - বন

অন্ধকার।
অণনন লোক ম'রে যায়;
আম্পিডোক্লেসের মৃত্যু নয়;-
সেই মৃত্যু বাসনার মতো মনে হয়।

এ ছাড়া কোথাও কোনো পাখি
বসন্তের অন্ন কোনো সাড়া নেই।
তবু এক দীপ্তি র'য়ে গেছে।


মনে হয় এর চেয়ে অন্ধকার ডুবে যাওয়া ভালো।
এইখানে
পৃথিবীর এই ক্লান্ত এ অশান্ত কিনারার দেশে 
এখানে আশ্চর্য সব মানুষ র'য়েছে।

তাদের সম্রাট নেই, সেনাপতি নেই;
তাদের হৃদয়ে কোনো সভাপতি নেই;
শরীর বিবশ হ'লে অবশেষে ট্রেড-ইউনিয়নের 
কংগ্রেসের মতো কোনো আশা হতাশার 
কোলাহল নেই।

অনেক শ্রমিক আছে এইখানে
আরো ঢের লোক আছে 
সঠিক শ্রমিক নয় তারা ।
স্বাভাবিক মধ্যশ্রেণী মদ্ধবিত্ত শ্রেণীর থেকে ঝ'রে 
এরা তবুও মৃত নয় ; অন্তবিহীন কাল মৃতবৎ ঘোরে। 
নামগুলো কুশ্রী নয়; পৃথিবীর চেনা জানা নাম সব ।
আমারা অনেক দিন এ সবের নামের সাথে পরিচিত; তবু,
গৃহ নীড় নির্দেশ সকলি হারায়ে ফেলে ওরা 
জানেনা কোথায় গেলে মানুষের সমাজের পারিশ্রমিকের 
মতন নির্দেশ সকলি হারায়ে ফেলে ওরা 
জানে না কোথায় গেলে জল তেল খাদ্য পাওয়া যাবে;
অথবা কোথায় মুক্ত পরিচ্ছন্ন বাতাসের সিন্ধুতীর আছে। 

মেডিকেল ক্যাম্বেলের বেলগাছিয়ার 
যাদপুরের বেড, কাচড়াপাড়ার বেডে সব মিলে কতগুলো সব? 
ওরা নয়-সহসা ওদের হয়ে আমি 
কাউকে শুধায়ে কোনো ঠিকমতো জবাব পাইনি। 
বেড আছে বেশি নেই-সকলের প্রয়োজনে নেই। 
যাদের আস্তানা ঘর তল্পিতল্পা নেই 
হাসপাতালের ব্বড হয়তো তাদের তরে নয়।
বটতলা মুচিপাড়া তালতলা জোড়াসাঁকো-আরো ঢের বার্থ অন্ধকারে
যারা ফুতপাত ধ'রে অথবা ট্রামের লাইন মাড়িয়ে চলছে 
তাদের আকাশ কোন দিকে? 
জানু ভেঙে প'রে গেলে হাত কিছুক্ষ্ণ আশাশীল
হ'য়ে কিছু চায়-কিছু খোঁজে ;
এ ছাড়া আকাশ আর নেই। 

তাদের আকাশ 
সর্বদাই ফুতপাতে;
মাঝে-মাঝে এম্বুলেন্স গাড়ির ভিতরে
রণক্লান্ত নাবিকের ঘরে
ফিরে আসে 
যেন এক অসীম আকাশে। 

এ-রকম ভাবে চ'লে দিন যদি রাত হয়, রাত যদি হ'য়ে যায় দিন, 
পদচিহ্নময় পথ হয় যদি দিকচিহ্নহীন, 
কেবলি পাথুরেঘাটা নিমতলা চিৎপুর- 
খালের এপার-ওপার রাজাবাজারের অস্পষ্ট নির্দেশে 
হাঘরে হাভাতেদের তবে 
অনেক বেডের প্রয়োজন;
বিশ্রামের প্রয়োজন আছে;
বিচিত্র মৃত্যুর আগে শান্তির কিছুটা প্রয়োজন। 
হাসপাতালের জন্য যাহাদের অমূল্য  দাদন, 
কিংবা যারা মরণের আগে মৃতদের 
জাতিধর্ম নির্বিচারে সকলকে- সব তুচ্ছতম আর্তকেও 
শরীরের সান্ত্বনা এনে দিতে চায়,
কিংবা যারা এই সব রোধ ক'রে এক সাহস পৃথিবী 
সুবাতাসে সমুজ্জ্বল সমাজ চেয়েছে-
তাদের ও তাদের প্রতিভা প্রেম সংকল্পকে ধন্যবাদ দিয়ে
মানুষকে ধন্যবাদ দিয়ে যেতে হয়। 
মানুষের অনিঃশেষ কাজ চিন্তা কথা 
রক্তের নদীর মতো ভেসে গেল, তারপর, তবু,এক অমুল্য মুগ্ধতা 
অধিকার ক'রে নিয়ে ক্রমেই নির্মল হ'তে পারে। 

ইতিহাস অরধসত্যে কামাচ্ছন্ন এখনো কালের কিনারায়;
তবুও মানুষ এই জীবনকে ভালোবাসে; মানুষের মন 
জানে জীবনের মানেঃ সকলের ভালো ক'রে জীবনযাপন।
কিন্তু সেই শুভ রাষ্ট্র ঢের দূরে আজ ।
চারিদিকে বিকলাঙ্গ অন্ধ ভিড়-অলীক প্রয়াণ।
মন্বন্তর শেষ হ'লে পুনরায় নব মন্বন্তর ;
যুদ্ধ শেষ হ'য়ে গেলে নতুন  যুদ্ধের নান্দীরোল;
 
মানুষের লালসার শেষ নেই;
উত্তেজনা ছাড়া কোনো দিন ঋতু ক্ষ্ণ 
অবৈধ সংগম ছাড়া সুখ 
অপরের মুখ স্নান ক'রে দেওয়া ছাড়া প্রিয় সাধ 
নেই। 
কেবলি আসন থেকে বড়ো, নবতর 
সিংহাসনে যাওয়া ছাড়া গতি নেই কোনো
মানুষের দুঃখ কষ্ট মিথ্যা নিস্ফলতা বেড়ে যায়।

মনে পড়ে কবে এক রাত্রির স্বপ্নের ভিতরে
শুনেছি একটি কুষ্ঠকলঙ্কিত নারী 
কেমন আশ্চর্য গান গায়;
বোবা কালা পাগল মিনসে এক অপরুপ বেহালা বাজায়;
গানের ঝংকারে যেন সে এক একান্ত শ্যাম দেবদারু গাছে 
রাত্রির বর্ণের মতো কালো-কালো শিকারী বেড়াল 
প্রেম নিবেদন করে আলোর রঙের মতো অগণন পাখিদের কাছে ;
ঝর্ ঝর্ ঝর্ 
সারারাত শ্রাবণের নির্গলিত ক্লেদরক্ত বৃষ্টির ভিতর 
এ-পৃথিবী ঘুম স্বপ্ন রুদ্ধশ্বাস 
শঠতা রিরংসা মৃত্যু নিয়ে 
কেমন প্রমত্ত কালো গণিকালয়-নরক শ্মশান হ'লো সব ।
জেগে উঠে আমাদের আজকের পৃথিবীকে এ-রকম ভাবে অনুভব 
আমিও করেছি রোজ সকালের আলোর ভিতর 
বিকেলে-রাত্রির পথে হেঁটে ;
দেখেছি রজনীগন্ধা নারীর শরীর অন্ন মুখে দিতে গিয়ে 
আমার অঙ্গার রক্তঃ শতাব্দীর অন্তহীন আগুনের ভিতরে দাঁড়িয়ে।

এ-আগুন এত রক্ত মধ্যযুগ দেখেছে কখনো?
তবুও সকল কাল শতাব্দীকে হিসেব নিকেশ ক'রে আজ 
শুভ কাজ সূচনার আগে এই পৃথিবীর মানবহৃদয় 
স্নিগ্ধ হয়-বীতশোক হয়?
মানুষের সব গুন শান্ত নীলিমার মতো ভালো?
দীনতাঃ অন্তিম গুণ, অন্তহীন নক্ষত্রের আলো ।



এখানে আকাশ নীল-নীলাভ আকাশ জুড়ে সজিনার ফুল
ফুটে থাকে হিম শাদা-রং তার আশ্বিনের আলোর মতন
আকন্দফুলের কালো ভীমরুল এইখানে করে গুঞ্জরন
রৌদ্রের দুপুর ভ'রে,-বার-বার রোদ তার সুচিক্কণ চুল
কাঁঠাল জামের বুকে নিংরায়;-দহে বিলে চঞ্চল আঙুল
বুলায়ে-বুলায়ে ফেরে এইখানে জাম লিচু কাঁঠালের বন
ধনপতি, শ্রীমন্তের, বেহুলার লহনার ছুঁয়েছে চরণ;
মেঠো পথে মিশে আছে কাক আর কোকিলের শরীরের ধুলা,

কবেকার কোকিলের, জান কি তা? যখন মুকুন্দরাম, হায়,
লিখিতেছিলেন ব'সে দু-পহরে সাধের সে চণ্ডিকামঙ্গল,
ককিলের ডাক শুনে চোখে তাঁর বাধা পায়-থেমে-থেমে যায়;-
অথবা বেহুলা একা যখন চলেছে ভেঙে গাঙুড়ের জল
সন্ধ্যার অন্ধকারে, ধানক্ষেতে, আমবনে, অস্পষ্ট শাখায়
কোকিলের ডাক শুনে চোখে তার ফুটেছিল কুয়াশা কেনল।


গোলপাতা ছাউনির বুক চুমে নীল ধোঁয়া সকালে সন্ধায়
উড়ে যায়-মিশে যায় আমবনে কার্তিকের কুয়াশার সাথে;
পুকুরের লাল সর ক্ষীণ ঢেউয়ে বার-বার চায় যে জড়াতে
করবীর কচী ডাল; চুমো খেতে চায় মাছরাঙাটির পায়;
এক-একটি ইঁট ধ্বসে-ডুবজলে ডুব দিয়ে কোথায়
ভাঙা ঘাট্লায় এই-আজ আর কেউ এসে চাল-ধোয়া হাতে
বিনুনি খসায়নাকো- শুকনো পাতা সারা দিন থাকে যে গড়াতেঃ
কড়ি খেলিবার ঘর ম'জে গিয়ে গোখুরার ফাটলে হারায়;
ডাইনীর মতো হাত তুলে-তুলে ভাঁট আশশ্যাওড়ার বন
বাতাসে কি কথা কয় বুঝিনাকো,-বুঝিনাকো চিল কেন কাঁদে;
পৃথিবীর কোনো পথে দেখি নাই আমি, হায়, এমন বিজন
শাদা পথ- বাঁশের ঘোমটা মুখে বিধবার ছাঁদে
চ'লে গেছে-শশ্মানের পারে বুঝি,-সন্ধ্যা আসে সহসা কখন;
সজিনার ডালে পেঁচা কাঁদে নিম-নিম-নিম কার্তিক চাঁদে।


গভীর হাওয়ার রাত ছিল কাল-অসংখ্য নক্ষত্রের রাত ;
সারা রাত বির্স্তীর্ণ হাওয়া আমার মশারিতে খেলেছে;
মশারিটা ফুলে উঠেছে কখনো মৌসুমী সমুদ্রের পেটের মতো,
কখনো বিছানা ছিঁড়ে
নক্ষত্রের দিকে উড়ে যেতে চেয়েছে,
এক-একবার মনে হচ্ছিল আমার-আধো ঘুমের ভিতর হয়তো-
                        মাথার উপরে মশারি নেই আমার
স্বাতী তারার কোল ঘেঁষে নীল হাওয়ার সমুদ্রে শাদা বকের মতো 
                                   উড়ছে সে!

কাল এমন চমৎকার রাত ছিল।

সমস্ত মৃত নক্ষত্রেরা কাল জেগে উঠেছিল-আকাশে একতিন ফাঁক ছিল না;
পৃথিবীর সমস্ত ধূরস প্রিয় মৃতদের মুখও সেই নক্ষত্রের 
                          ভিতর দেখেছি আমি;
অন্ধকার রাতে অশ্বত্থের চূড়ায় প্রেমিক চিলপুরুষের শিশির-ভেজা চোখের 
                               মতো ঝলমল করছিল সমস্ত নক্ষত্রেরা;
জ্যোৎস্নারাতে বেবিলনের রাণীর ঘাড়ের ওপর চিতার উজ্জ্বল চামড়ার
              শালের মতো জ্বলজ্বল করছিল বিশাল আকাশ!
কাল এমন আশ্চর্য রাত ছিল।

যে নক্ষত্রেরা আকাশের বুকে হাজার হাজার বছর আগে মরে গিয়েছে
তারাও কাল জানালার ভিতর দিয়ে অসংখ্য মৃত আকাশ সঙ্গে করে এনেছে;
যে রূপসীদের আমি এশিরিয়ার, মিশরে বিদিশায় মরে যেতে দেখেছি
কাল তারা অতিদূরে আকাশের সীমানার কুয়াশায় কুয়াশায় দীর্ঘ বর্শা হাতে 
                     করে কাতারে কাতের দাঁড়িয়ে গেছে যেন-
মৃত্যুকে দলিত করবার জন্য?
জীবনের গভীর জয় প্রকাশ করবার জন্য?
প্রেমের ভয়াবহ গম্ভীর স্তম্ভ তুলবার জন্য?

আড়ষ্ট-অভিভূত হয়ে গেছি আমি,
কাল রাতের প্রবল নীল অত্যাচার আমাকে ছিঁড়ে ফেলেছে যেন;
আকাশের বিরামহীন বিস্তীর্ণ ডানার ভিতর
পৃথিবী কীটের মতো মুছে গিয়েছে কাল!
আর উত্তুঙ্গ বাতাস এসেছে আকাশের বুক থেকে নেমে
আমার জানালার ভিতর দিয়ে, শাঁই শাঁই করে,
সিংহের হুঙ্কারে উৎক্ষিপ্ত হরিৎ প্রান্তরের অজস্র জেব্রার মতো!

হৃদয় ভরে গিয়েছে আমার বিস্তীর্ণ ফেল্টের সবুজ ঘাসের গন্ধে,
দিগন্ত-প্লাবিত বলীয়ান রৌদ্রের আঘ্রাণে
মিলনোন্মত্ত বাঘিনীর গর্জনের মতো অন্ধকারের চঞ্চল বিরাট সজীব
                            রোমশ উচ্ছ্বাসে,
জীবনের দুর্দান্ত নীল মত্ততায়!

আমার হৃদয় পৃথিবী ছিঁড়ে উড়ে গেল,
নীল হাওয়ার সমুদ্রে স্ফীত মাতাল বেলুনের মতো গেল উড়ে,
একটা দূর নক্ষত্রের মাস্তুলকে তারায়-তারায় উড়িয়ে নিয়ে চলল
                        একটা দুরন্ত শকুনের মতো।


মনে হয় প্রান এক দূর স্বচ্ছ সাগরের কূলে
জন্ম নিয়েছিলো কবে;
পিছে মৃ্ত্যুহীন জন্মহীন চিহ্নহীন
কুয়াশার জে-ইঙ্গিত ছিলো-
সেই সব ধীরে ধীরে ভুলে গিয়ে অন্য এক মানে
পেয়েছিলো এখানে ভূমিষ্ঠ হ'য়ে-আলো জল আকাশ তানে;
কেন যেন কাকে ভালবাসে।

মৃ্ত্যু আর জীবনের কালো আর সাদা 
হ্রদয়ে জরিয়ে নিয়ে যাত্রী মানুষ
এসেছে এ- পৃথিবীর দেশে ;
কঙ্কাল অঙ্গার কালি - চারদিকে রক্তের ভিতরে
অন্তহীন কুরুন ইচ্ছার চিহ্ন চেনাতে আলাম;
কাকে তবু?
পৃথিবীকে ?আকাশকে?আকাশে যে- সূর্য জ্বলে তাকে?
ধুলোর কণিকা অনুপরমানু ছায়া বৃষ্টি জল কণিকাকে?
নগর বন্দর রাষ্ট্র জ্ঞান অজ্ঞানের পৃথিবীকে?

যেই কজ্ঝ্টিকা ছিলো জন্মসৃষ্টির আগে,আর
যে - সব কুয়াশা রবে শেষে একদিন
তার অন্ধকার আজ আলোর বলয়ে এসে পড়ে পলে-পলে;
নীলিমার দিকে মন যেতে চায় প্রেমে;
সনাতন কালো মহাসগরের দিকে যেতে বলে।

তবু আলো পৃথিবীর দিকে 
সূর্য রোজ সঙ্গে করে আনে 
যেই ঋতু যেই তিথি যে- জীবন মূত্যুরীতি
মহাইতিহাস এসে এখনও জানেনি যার মানে;

সেদিকে জেতেছে লোক গ্লানি প্রেম ক্ষয়
নিত্য পদচিহ্নের মতো সঙ্গে ক'রে;
নদী আর মানুষের ধাবমান ধুসর হৃদয়
রাত্রি পোহালে ভোরে - কাহিনীর কতো শত ভোরে
নব সূর্য নব পাখি নব চিহ্ন নগরে নিবাসে;
নব-নব যাত্রীদের সাথে মিশে যায়
প্রানলোকযাত্রীদের ভিড়;
হৃদয়ে চলার গতি গান আলো র'য়েছে অকুলে
মানুষের পটভূমি হইতো বা শাশ্বত যাত্রীর।


সান্টাক্রুজ থেকে নেমে অপরাহ্নে জহুর সমুদ্রপারে গিয়ে
কিছুটা স্তব্ধতা ভিক্ষা করেছিলো সূর্যের নিকটে থেমে সোমেন পালিত;
বাংলার থেকে এত দূরে এসে- সমাজ, দর্শন, তত্ত্ব, বিজ্ঞান হারিয়ে,
প্রেমকেও যৌবনের কামাখ্যার দিকে ফেলে পশ্চিমের সমুদ্রের তীরে
ভেবেছিলো বালির উপর দিয়ে সাগরের লঘুচোখ কাঁকড়ার মতন শরীরে
ধবল বাতাস খাবে সারাদিন; যেইখানে দিন গিয়ে বৎসরে গড়ায়-
বছর আয়ুর দিকে- নিকেল-ঘড়ির থেকে সূর্যের ঘড়ির কিনারায়
মিশে যায়- সেখানে শরীর তার নকটার্ন-রক্তিম রৌদ্রের আড়ালে
অরেঞ্জস্কোয়াস খাবে হয়তো বা, বোম্বায়ের ‘টাইমস্‌’টাকে
                                                           বাতাসের বেলুনে উড়িয়ে,
বর্তুল মাথায় সূর্য বালি ফেনা অবসর অরুণিমা ঢেলে,
হাতির হাওয়ায় লুপ্ত কুয়েতের মতো দেবে নিমেষে ফুরিয়ে
চিন্তার বুদ্‌বুদদের। পিঠের ওপার থেকে তবু এক আশ্চর্য সংগত
দেখা দিলো; ঢেউ নয়, বালি নয়, ঊনপঞ্চাশ নায়ু, সূর্য নয় কিছু-
সেই রলরোলে তিন চার ধনু দূরে-দূরে এয়ারোড্রামের কলরব
লক্ষ্য পেলো অচিরেই- কৌতুহলে হৃষ্ট সব সুর
দাঁড়ালো তাহাকে ঘিরে বৃষ মেষ বৃশ্চিকের মতন প্রচুর;
সকলেরই ঝিঁক চোখে- কাঁধের উপরে মাথা-পিছু
কোথাও দ্বিরুক্তি নেই মাথাত ব্যথার কথা ভেবে।
নিজের মনের ভুলে কখন সে কলমকে খড়গের চেয়ে
ব্যাপ্ত মনে ক’রে নিয়ে লিখেছে ভূমিকা, বই সকলকে সম্বোধন ক’রে!
কখন সে বাজেট-মিটিং, নারী, পার্টি- পলিটিক্স, মাংস, মার্মালেড ছেড়ে
অবতার বরাহকে শ্রেষ্ঠ মনে করেছিলো;
টোমাটোর মতো লাল গাল নিয়ে শিশুদের ভিড়
কুকুরের উৎসাহ, ঘোড়ার সওয়ার, পার্শী, মেম, খোজা, বেদুইন সমুদ্রের তীর,
জুহু, সূর্য, ফেনা, বালি- সান্টাক্রুজে সবচেয়ে পররতিময় আত্মক্রীড়া
সে ছাড়া তবে কে আর? যেন তার দুই গালে নিরুপম দাড়ির ভিতরে
দু’টো বৈবাহিক পেঁচা ত্রিভুবন আবিষ্কার ক’রে তুব ঘরে
ব’সে আছে; মুন্সী, সাভাকর, নরীম্যান তিন দৃষ্টিকোণ থেকে নেমে এসে
দেখে গেল, মহিলারা মর্মরের মতো স্বচ্ছ কৌতুহলভরে,
অব্যয় শিল্পীরা সবঃ মেঘ না চাইতে এই জল ভালোবাসে।


ঢের সম্রাটের রাজ্যে বাস ক'রে জীব
অবশেষে একদিন দেখেছে দু-তিন ধনু দূরে
কোথাও সম্রাট নেই, তবুও বিপ্লবী নেই, চাষা
বলদের নিঃশব্দতা ক্ষেতের দুপুরে।
বাংলার প্রান্তরের অপরাহ্ন এসে
নদীর খাড়িতে মিশে ধীরে
বেবিলন লণ্ডনের জন্ম, মৃত্যু হলে--
তবুও রয়েছে পিছু ফিরে।
বিকেল এমন ব'লে একটি কামিন এইখানে
দেখা দিতে এলো তার কামিনীর কাছে--
মানবের মরণের পরে তার মমির গহ্বর
এক মাইল রৌদ্রে প'ড়ে আছে।

আবার বিকেলবেলা নিভে যায় নদীর খাড়িতে;
একটি কৃষক শুধু ক্ষেতের ভিতরে
তার বলদের সাথে সারাদিন কাজ ক'রে গেছে;
শতাব্দী তীক্ষ্ম হয়ে পড়ে।
সমস্ত গাছের দীর্ঘ ছায়া
বাংলার প্রান্তরে পড়েছে;
এ দিকের দিনমান--এ যুগের মতো
শেষ হ'য়ে গেছে,
না জেনে কৃষক চোত-বোশেখের সন্ধ্যার বিলম্বনে প'ড়ে
চেয়ে দেখে থেমে আছে তবুও বিকাল;
ঊনিশশো বেয়াল্লিশ বলে মনে হয়
তবুও কি ঊনিশশো বিয়াল্লিশ সাল।

কোথাও শান্তির কথা নেই তার, উদ্দীপ্তিও নেই;
একদিন মৃত্যু হবে, জন্ম হয়েছে;
সূর্য উদয়ের সাথে এসেছিলো ক্ষেতে;
সূর্যাস্তের সাথে চলে গেছে।
সূর্য উঠবে জেনে স্থির হয়ে ঘুমায়ে রয়েছে।
আজ রাতে শিশিরের জল
প্রাগৈতিহাসিক স্মৃতি নিয়ে খেলা করে;
কৃষাণের বিবর্ণ লাঙ্গল,
ফালে ওপড়ানো সব অন্ধকার ঢিবি,
পোয়াটাক মাইলের মতন জগৎ
সারাদিন অন্তহীন কাজ ক'রে নিরুৎকীর্ণ মাঠে
পড়ে আছে সৎ কি অসৎ।
অনেক রক্তের ধ্বকে অন্ধ হয়ে তারপর জীব
এইখানে তবুও পায়নি কোনো ত্রাণ;
বৈশাখের মাঠের ফাটলে
এখানে পৃথিবী অসমান।
আর কোনো প্রতিশ্রুতি নেই।
কেবল খড়ের স্তুপ প'ড়ে আছে দুই-তিন মাইল,
তবু তা সোনার মতো নয়;
কেবল কাস্তের শব্দ পৃথিবীর কামানকে ভুলে
করুণ, নিরীহ, নিরাশ্রয়।
আর কোনো প্রতিশ্রুতি নেই।
জলপিপি চ'লে গেলে বিকেলের নদী কান পেতে
নিজের জলের সুর শোনে;
জীবাণুর থেকে আজ কৃষক, মানুষ
জেগেছে কি হেতুহীন সম্প্রসারণে--
ভ্রান্তিবিলাসে নীল আচ্ছন্ন সাগরে?
চৈত্য, ক্রুশ, নাইন্টিথ্রি ও সোভিয়েট শ্রুতি-প্রতিশ্রুতি
যুগান্তের ইতিহাস, অর্থ দিয়ে কূলহীন সেই মহাসাগরে প্রাণ
চিনে-চিনে হয়তো বা নচিকেতা প্রচেতার চেয়ে অনিমেষে
প্রথম ও অন্তিম মানুষের প্রিয় প্রতিমান
হয়ে যায় স্বাভাবিক জনমানবের সূর্যালোকে।


সুজাতাকে ভালোবাসতাম আমি —
এখনো কি ভালোবাসি?
সেটা অবসরে ভাববার কথা,
অবসর তবু নেই;
তবু একদিন হেমন্ত এলে অবকাশ পাওয়া যাবে
এখন শেলফে চার্বাক ফ্রয়েড প্লেটো পাভলভ ভাবে
সুজাতাকে আমি ভালোবাসি কি না।


পুরোনো চিঠির ফাইল কিছু আছে:
সুজাতা লিখেছে আমার কাছে,
বারো তেরো কুড়ি বছর আগের সে-সব কথা;
ফাইল নাড়া কি যে মিহি কেরানীর কাজ;
নাড়বো না আমি
নেড়ে কার কি লাভ;
মনে হয় অমিতা সেনের সাথে সুবলের ভাব,
সুবলেরই শুধু? অবশ্য আমি তাকে
মানে এই — অমিতা বলছি যাকে —
কিন্তু কথাটা থাক;
কিন্তু তবুও —
আজকে হৃদয় পথিক নয়তো আর,
নারী যদি মৃগতৃষ্ণার মতো — তবে
এখন কি করে মন কারভান হবে।

প্রৌঢ় হৃদয়, তুমি
সেই সব মৃগতৃষ্ণিকাতলে ঈষৼ সিমুমে
হয়তো কখনো বৈতাল মরুভুমি,
হৃদয়, হৃদয় তুমি!
তারপর তুমি নিজের ভিতরে ফিরে এসে তব চুপে
মরীচিকা জয় করেছো বিনয়ী যে ভীষন নামরূপে
সেখানে বালির সঙ্গে নিরবতা ধূ ধূ
প্রেম নয় তবু প্রেমেরই মতন শুধু।

অমিতা সেনকে সুবল কি ভালোবাসে?
অমিতা নিজে কি তাকে?
অবসর মতো কথা ভাবা যাবে,
ঢের অবসর চাই;
দূর ব্রহ্মাণ্ডকে তিলে টেনে এনে সমাহিত হওয়া চাই
এখনি টেনিসে যেতে হবে তবু,
ফিরে এসে রাতে ক্লাবে;
কখন সময় হবে।

হেমন্তে ঘাসে নীল ফুল ফোঁটে —
হৃদয় কেন যে কাঁপে,
‘ভালোবাসতাম’ — স্মৃতি — অঙ্গার — পাপে
তর্কিত কেন রয়েছে বর্তমান।
সে-ও কি আমায় — সুজাতা আমায় ভালোবেসে ফেলেছিলো?
আজো ভালোবাসে নাকি?
ইলেকট্রনেরা নিজ দোষগুনে বলয়িত হয়ে রবে;
কোনো অন্তিম ক্ষালিত আকাশে
এর উত্তর হবে?

সুজাতা এখন ভুবনেশ্বরে;
অমিতা কি মিহিজামে?
বহুদিন থেকে ঠিকানা না জেনে ভালোই হয়েছে — সবই।
ঘাসের ভিতরে নীল শাদা ফুল ফোটে হেমন্তরাগে;
সময়ের এই স্থির এক দিক,
তবু স্থিরতর নয়;
প্রতিটি দিনের নতুন জীবাণু আবার স্থাপিত হয়।


মানুষের মৃত্যু হ'লে তবুও মানব
থেকে যায়; অতীতের থেকে উঠে আজকের মানুষের কাছে
প্রথমত চেতনার পরিমাপ নিতে আসে।

আজকের আগে যেই জীবনের ভীড় জমেছিলো
তারা ম'রে গেছে;
প্রতিটি মানুষ তার স্বতন্ত্র সত্তা নিয়ে
অন্ধকারে হারায়েছে;
তবু তার আজকের আলোর ভিতরে 
সন্ঞারিত হ'য়ে উঠে আজকের মানুষের সুরে
যখন প্রেমের কথা ব'লে
অথবা জ্ঞানের কথা-
অনন্ত যাত্রার কথা মনে হয় সে-সময় 
দীপংকর শীজ্ঞানের;
চলছে-চলছে-

একদিন বুদ্ধকে সে চেয়েছিলো ব'লে ভেবেছিলো।
একদিক ধুসর পাতায় যেই জ্ঞান থাকে-তাকে। 
বিজ্ঞানে প্রবীণ হ'য়ে-তবু-কেন অম্বাপালীকে 
চেয়েছিলো প্রণয়ে নিবিড় হ'য়ে উঠে।

চেয়েছিল- 
পেয়েছিলো শ্রীমতীকে কম্প্র প্রাসাদেঃ
সেই সিঁড়ি ঘুরে প্রায় নীলিমার গায়ে গিয়ে লাগে;
সিঁড়ি উদ্ভাসিত করে রোদ;
সিঁড়ি ধ'রে ওপরে ওঠার পথে আরেক রকম 
বাতাস ও আলোকের আসা যাওয়া স্থির ক'রে কী অসাধারণ
প্রেমের প্রয়াণ ? তবু- এই শেষ অনিমেষ পথে 
দেখেছে সে কোনো এক মহীয়সী আর  তার শিশু;
দু-জনেই মৃত। 
অথবা কেউ কি নেই ।

ওইখানে কেউ নেই।
 মৃত্যু আজ নারীনর্দমার ক্কাথে;
অন্তহীন শিশু ফুটপাতে;
আর সেই শিশুদের জনিতার কিউক্লীবতায় ।

সকল রৌদ্রের মতো ব্যাপ্ত আশা যদি 
গোলকধাঁধায় ঘুরে আবার প্রথম স্থানে ফিরে আসে 
শ্রীজ্ঞান কী তবে চেয়েছিলো?

সূর্য যদি কেবলি দিনের জন্ম দিয়ে যায়,
রাত্রি যদি শুধু নক্ষত্রের,
মানুষ কেবলি যদি সমাজর জন্ম দেয়, 
সমাজ অস্পষ্ট বিপ্লবের,
বিপ্লব নির্মম আবেশের, 
তাহলে শীজ্ঞান কিছু চেয়েছিলো?

নগরীর সিঁড়ি প্রায় নীলিমার গায়ে লেগে আছে;
অথচ নগরী মৃত। 
সে-সিড়ির আশ্চর্ষ নির্জন
দিগন্তের এক মহীয়সী,
আর তার শিশু;
তবু কেউ নেই।

ঢের ভারতীর কাল-পৃথিবীর আয়ু-শেষ ক'রে
জীবনের বঙ্গাব্দ পর্বের প্রান্তে ঠেকে,
পুনরুদযাপনের মত আরেকবার এই 
তেরশো পঞ্চাশ সাল থেকে শুরু ক'রে ঢের দিন 
আমারো হৃদয় এই সব কথা ভেবে 
সৃষ্টির উৎস আর উৎসারিত মানুষকে তবু 
ধন্যবাদ দিয়ে যায় ।
কেননা না সৃষ্টির নিহিত ছলনা ছেলে-ভুলোবার মতো তবু নয়;
মানুষও ঘুমের আগে কথা ভেবে সব সাবধান 
ক'রে নিতে চায়;
কথা ভেবে হৃদয় শুকায় জেনে কাজ করে ।

সময় এখন শাদা জলের বদলে বোনভায়ের 
নিয়ত বিপন্ন রক্ত রোজ 
মানুষকে দিয়ে যায়; 
ফসলের পরিবর্তে মানুষের শরীর মানুষ
গোলাবাড়ি উঁচু ক'রে রেখে নিয়তির 
অন্ধকারে অমানব;
তবুও গ্লানির মতো মানুষের মনের ভিতরে
এই সব জেগে থাকে ব'লে 
শতকের আয়ু-আধো আয়ু-আজ ফুরিয়ে গেলেও এই শতাব্দীকে তারা 
কঠিন নিস্পৃহভাবে আলোচনা ক'রে
আশায় উজ্জ্বল রাখে; না হ'লে  ছাড়া  
কোথাও অন্য কোনো প্রীতি নেই। 
মানুষের মৃত্যু হ'লে তবুও মানব 
থেকে যায়; অতীতের থেকে উঠে আজকের মানুষের কাছে 
আরো ভালো-আরো স্থির দিকনির্ণয়ের মতো চেতনার 
পরিমাপে নিয়ন্ত্রিত কাজ 
কতদুর অগ্রসর হ'য়ে গেছে জেনে নিতে আসে ।


একটি বিপ্লবী তার সোনা রুপো ভালোবেসেছিলো।
একটি বণিক আত্নহত্যা করেছিলো পরবর্তী জীবনের লোভে;
একটি প্রেমিক তার মহিলাকে ভালোবেসেছিলো;
তবুও মহিলা প্রীত হয়েছিলো দশজন মূর্খের বিক্ষোভে।
বুকের উপরে হাত রেখে দিয়ে তারা
নিজেদের কাজ ক'রে গিয়েছিলো সব।
অবশেসে তারা আজ মাটির ভিতরে
অপরের নিয়মে নীরব।
মাটির আহ্নিক গতি সে-নিয়ম নয়;
      সূর্য তার স্বাভাবিক চোখে 
সে-নিয়ম নয়-কেউ নিয়মের ব্যতিক্রম নয়;
     সব দিক ও. কে.।

   সাবলীল
আকাশে সূর্যের আলো থাকুক না-তবু-
দণ্ডাজ্ঞার ছায়া আছে চিরদিন মাথার উপরে।
আমরা দণ্ডিত হয়ে জীবনের শোভা দেখে যাই।
মহাপুরুষের উক্তি চারিদিকে কোলাহল করে।

মাঝে-মাঝে পুরুষার্থ উত্তেজিত হ'লে-
 (এ-রকম উত্তেজিত হয়;)
উপস্থাপয়িতার মতন আমাদের চায়ের সময়
এসে প'ড়ে আমাদের স্থির হ'তে ব'লে।
সকলেই স্নিগ্ধ হ'য়ে আত্নকর্মক্ষম;
এক পৃথিবীর দ্বেষ হিংসা কেটে ফেলে
চেয়ে দ্যাখে স্তূপাকারে কেটেছে রেশম।

এক পৃথিবীর মতো বর্ণময় রেশমের স্তূপ কেটে ফেলে
পুনরায় চেয়ে দ্যাখে এসে গেছে অপরাহ্নকালঃ
প্রতিটি রেশম থেকে সীতা তার অগ্নিপরীক্ষায়-
অথবা খ্রীস্টের রক্ত করবীফুলের মতো লাল।
 
মানুষ সর্বদা যদি
মানুষ সর্বদা যদি নরকের পথ বেছে নিতো-
(স্বর্গে পৌঁছুবার লোভ সিদ্ধার্থও গিয়েছিলো ভুলে,)
অথবা বিষম মদ স্বতই গেলাসে ঢেলে নিতো,
পরচুলা এঁটে নিতো স্বাভাবিক চুলে,
       সর্বদা এ-কাজ ক'রে যেত যদি
         যেমন সে প্রায়শই করে,
পরচুলা তবে কার সন্দেহের বস্তু হ'তো, আহা,
অথবা মুখোশ খুলে খুশি হ,তো কে নিজের মুখের রগড়ে।

 চার্বাক প্রভৃতি

'কেউ দূরে নেপথ্যের থেকে,মনে হয়,
             মানুষের বৈশিষ্ট্যের উত্থান-পতন
একটি পাখির জন্ম-কীচকের জন্মমৃত্যু স
            বিচারসাপেক্ষভাবে নিয়ন্ত্রন করে।' 

'তবু এই অনুভূতি আমাদের মর্ত্য জীবনের
            কিংবা মরণের কোনো মূলসূত্র নয়।
তবুও শৃঙ্খলা ভালোবাসি বলে হেঁয়ালি ঘনালে
            মৃত্তিকার অন্ধ সত্যে অবিশ্বাস হয়।'
ব'লে গেল বায়ুলোক নাগার্জুন, কউটিল্য,কপিল
            চার্বাক প্রভৃতি নিরীশ্বর; 
অথবা তা এডিট, মলিনা নাম্নী অগণন নার্সের ভাষা-
অবিরাম যুদ্ধ আর বাণিজ্যের বায়ুর  ভিতর।

সমুদ্রতীরে

পৃথিবীতে তামাশার সুর ক্রমে পরিচ্ছন্ন হ'য়ে
জন্ম নেবে একদিন । আমোদ গভীর হ'লে সব
বিভিন্ন মানুষ মিলে মিশে গিয়ে যে-কেনো আকাশে
মনে হবে পরস্পরের প্রিয়প্রতিষ্ঠ মানব।

এই সব বোধ হয় আজ এই ভোরের আলোর পথে এসে 
জুহুর সমুদ্রপারে, অগণন ঘোড়া ও ঘেসেড়াদের ভিড়ে ।
এদের স্বজন, বোন, বাপ-মা ও ভাই, ট্যাক, ধর্ম মরেছে;
তবুও উচ্চস্বরে হেসে ওঠে অফুরন্ত রৌদ্রের তিমিরে।


কোথাও তরণী আজ চলে গেছে আকাশ রেখায়–তবে–এই কথা ভেবে
নিদ্রায় আসক্ত হতে গিয়ে তবু বেদনায় জেগে ওঠে পরাস্ত নাবিক;
সূর্য যেন পরস্পরাক্রম আরো–অইদিকে–সৈকতের পিছে
বন্দরের কোলাহল–পাম সারি–তবু তার পরে স্বাভাবিক
স্বর্গীয় পাখির ডিম সূর্য যেন সোনালি চুলের ধর্মযাজিকার চোখে;
গোধুম-ক্ষেতের ভিড়ে সাধারণ কৃষকের খেলার বিষয়;
তবু তারপরে কোনো অন্ধকার ঘর থেকে অভিভূত নৃমুন্ডের ভিড়
বল্লমের মতো দীর্ঘ রশ্মির ভিতরে নিরাশ্রয়–
আশ্চর্য সোনার দিকে চেয়ে থাকে; নিরন্তর দ্রুত উন্মীলনে
জীবণুরা উড়ে যায়–চেয়ে দেখে–কোনো এক বিস্ময়ের দেশে।
হে নাবিক, হে নাবিক, কোথায় তোমার যাত্রা সূর্যকে লক্ষ্য ক’রে শুধু?
বেবিলন, নিনেভে, মিশর, চীন, উরের আরসী থেকে ফেঁসে
অন্য এক সমুদ্রের দিকে তুমি চলে যাও–দুপুরবেলায়;
বেশালীর থেকে বায়ু–গেৎসিমানি–আলেকজান্দ্রিয়ার
মোমের আলোকগুলো রয়েছে পিছনে পড়ে অমায়িক সংকেতের মতো;
তারাও সৈকত। তবু তৃপ্তি নেই। আরো দূর চক্রবাল হৃদয়ে পাবার
প্রয়োজন রয়ে গেছে–যতদিন স্ফটিক পাখনা মেলে বোলতার ভিড়
উড়ে যায় রাঙা রৌদ্রে; এয়ারোপ্লেনের চেয়ে প্রমিতিতে নিটোল সারস
নীলিমাকে খুলে ফেলে যতদিন; ভুলো বনুনি থেকে আপনাকে মানবহৃদয়;
উজ্জ্বল সময়-ঘড়ি–নাবিক–অনন্ত নীর অগ্রসর হয়।


তুমি তা জানো না কিছু, না জানিলে,-
আমার সকল গান তবুও তোমারে লক্ষ্য করে।
যখন ঝরিয়া যাব হেমন্তের ঝড়ে,
পথের পাতার মত তুমিও তখন
আমার বুকের পরে শুয়ে রবে?
অনেক ঘুমের ঘোরে ভরিবে কি মন
সেদিন তোমার!
তোমার এ জীবনের ধার
ক্ষয়ে যাবে সেদিন সকল?
আমার বুকের 'পরে সেই রাতে জমেছে যে শিশিরের জল,
তুমিও কি চেয়েছিলে শুধু তাই!-
শুধু তার স্বাদ
তোমারে কি শান্তি দেবে?-
আমি ঝরে যাব, তবু জীবন অগাধ
তোমারে রাখিবে ধরে সেই দিন পৃথিবীর 'পরে,-
আমার সকল গান তবুও তোমারে লক্ষ্য করে।

রয়েছি সবুজ মাথে-ঘাসে-
আকাশ ছড়ায়ে আছে নীল হ'য়ে আকাশে আকাশে;
জীবনের রং তবু ফলানো কি হয়
এই সব ছুঁয়ে ছেনে'!-সে এক বিস্ময়
পৃথিবীতে নাই তাহা-আকাশেও নাই তার স্থল-
চেনে নাই তারে অই সমুদ্রের জল!
রাতে-রাতে হেঁটে-হেঁটে নক্ষত্রের সনে
তারে আমি পাই নাই;-কোনো এক মানুষীর মনে
কোনো এক মানুষের তরে
যে-জিনিস বেঁচে থাকে হৃদয়ের গভীর গহ্বরে,-
নক্ষত্রের চেয়ে আরো নিঃশব্দ আসনে
কোনো এক মানুষের তরে এক মানুষীর মনে।

একবার কথা ক'য়ে দেশ আর দিকের দেবতা
বোবা হ'য়ে প'ড়ে থাকে-
ভুলে যায় কথা!
যে আগুন উঠেছিল তাদের চোখের তলে জ্বলে
নিভে যায়-ডুবে যায়-তারা যায় স্থ'লে!
নতুন আকাঙ্ক্ষা আসে-চ'লে আসে নতুন সময়,-
পুরোনো সে-নক্ষত্রের দিন শেষ হয়,
নতুনেরা আসিতেছে বলে,-
আমার বুকের থেকে তবু কি পড়িয়াছে স্খ'লে
কোনো এক মানুষীর তরে
যেই প্রেম জ্বালায়েছি পুরোহিত হয়ে তার বুকের উপর।
আমি সেই পুরোহিত- সেই পুরোহিত!-
যে-নক্ষত্র ম'রে যায়, তাহার বুকের শীত
লাগিতেছে আমার শরীরে,-
যেই তারা জেগে আছে, তার দিকে ফিরে
তুমি আছো জেগে-
যে-আকাশ জ্বলিতেছে, তার মত মনের আবেগে
জেগে আছো;-
জানিয়াছ তুমি এক নিশ্চয়তা-হয়েছ নিশ্চয়!
হয়ে যায় আকাশের তলে কত আলো-কত আগুনের ক্ষয়;-
কতবার বর্তমান হ'য়ে গেছে ব্যথিত অতীত-
তবুও তোমার বুকে লাগে নাই শীত
যে-নক্ষত্র ঝ'রে যায় তার!
যে-পৃথিবী জেগে আছে, তার ঘাস-আকাশ তোমার।
জীবনের স্বাদ ল'য়ে জেগে আচো-তবুও মৃত্যুর ব্যথা দিতে
পার তুমিঃ

তোমার আকাশে তুমি উষ্ণ হ'য়ে আছো, তবু-
বাহিরের আকাশের শীতে
নক্ষত্রের মতন হৃদয়
পড়িতেছে ঝ'রে-
ক্লান্ত হ'য়ে-শিশিরের মত শব্দ ক'রে!
জানোনাকো তুমি তার স্বাদ,
তোমাদের নিতেছে ডেকে জীবন অবাধ,
জীবন অগাধ!

হেমন্তের ঝ'ড়ে আমি ঝরিব যখন-
পথের পাতার মত তুমিও তখন
আমার বুকের 'পরে শুয়ে রবে? অনেক ঘুমের ঘোরে, ভরিবে কি মন
সেদিন তোমার?
তোমার আকাশ-আলো-জীবনের ধার
ক্ষ'য়ে যাবে সেদিন সকল?
আমার বুকের 'পরে সেই রাতে জমেছে যে শিশিরের জল
তুমিও কি চেয়েছিলে শুধু তাই? শুধু তার স্বাদ
তোমারে কি শান্তি দেবে?
আমি চ'লে যাব,-তবু জীবন অগাধ
তোমারে রাখিবে ধ'রে সেই দিন পৃথিবীর 'পরে;-
আমার সকল গান তবুও তোমারে লক্ষ্য করে। 


এখন চৈত্রের দিন নিভে আসে- আরো নিভে আসে;
          এখানে মাঠের ' পরে শুয়ে আছি ঘাসে;
এসে শেষ হয়ে যায় মানুষের ইচ্ছা কাজ পৃথিবীর পথে ,
        দু- চারটে - বড়ো জোর একশো শরতে ;

উর ময় চীন ভারতের গল্প বহিপৃথিবীর শর্তে হয়ে গেছে শেষ;
             জীবনের রূপ আর রক্তের নির্দেশ 
পৃথিবীর কাম আর বিচ্ছেদের ভূমা - মনে হয়- এক তিলের সমান;
             কিন্তু চেয়ে থাকা,স্থিতি,রাত্রি,শান্তি- অফুরান।

চারিদিকে বড়ো - বড়ো আকাশ ও গাছের শরীরে
                সময় এসেছে তার নীড়ে।
ভালো লাগে পৃথিবীর রুঢ় নষ্ট সভ্যতার দিনের ব্যত্যয়;
             অন্ধকার সনাতন মিশে যাওয়া- কিন্তু মরনের ঘুম নয়;

জেগে থাকাঃ নক্ষত্রের বাগীশ্বরী দ্যোতনার থেকে কিছু দূরে ;
                    পৃথিবীর অবলুপ্ত জ্ঞানী বন্ধুরে 
এই স্তব্ধ মাটিতেই মিশে যেতে হ'লো জেনে তবু চোখ রেখে নীলাকাশে
                    শুয়ে থাকা পৃথিবীর মাধুরীর অন্ধকারে ঘাসে।


সুরঞ্জনা, ঐখানে যেয়োনাকো তুমি,
বোলোনাকো কথা অই যুবকের সাথে;
ফিরে এসো সুরঞ্জনা:
নক্ষত্রের রুপালি আগুন ভরা রাতে;

ফিরে এসো এই মাঠে, ঢেউয়ে;
ফিরে এসো হৃদয়ে আমার;
দূর থেকে দূরে – আরও দূরে
যুবকের সাথে তুমি যেয়োনাকো আর।

কী কথা তাহার সাথে? – তার সাথে!
আকাশের আড়ালে আকাশে
মৃত্তিকার মতো তুমি আজ:
তার প্রেম ঘাস হয়ে আসে।

সুরঞ্জনা,
তোমার হৃদয় আজ ঘাস :
বাতাসের ওপারে বাতাস -
আকাশের ওপারে আকাশ।


ঢের দিন বেঁচে থেকে দেখেছি পৃথিবীভরা আলো 
তবুও গভীর গ্লানি ছিল কুরুবর্ষে  রোমে ট্রয়ে ;
উত্তরাধিকারে ইতিহাসের হৃদয়ে
বেশি পাপ ক্রমেই ঘনালো।

সে গরল মানুষ ও মনীষীরা এসে
হয়তো বা একদিন ক'রে দেবে ক্ষয়;
আজ তবু কণ্ঠে বিষ রেখে মানবতার হৃদয় 
স্পষ্ট হতে পারে পরস্পরকে ভালোবেসে।

কোথাও র'য়েছে যেন অবিনশ্বর আলোড়নঃ
কোনো এক অন্য পথে-কোন পথে নেই পরিচয়;
এ-মাটির কোলে ছাড়া অন্য স্থানে নয়;
সেখনে মৃত্যুর আগে হয় না মরণ ।

আমাদের পৃথিবীর বনঝিরি জলঝিরি নদী 
হিজল বাতাবী নিম বাবলার নিম সেখানেও খেলা
করেছে সমস্ত দিন; হৃদয় সেখানে করে না অবহেলা
ফেনিল বুদ্ধির দৌড়;-হৃদয়কে সেখানেও খেলা   
করছে সমস্ত দিন; হৃদয়কে সেখানে  করে না অবহেলা
ফেলিন বুদ্ধির দৌড়;-আজকের মানবের নিঃসঙ্গতা যদি 

সেসব শ্যামল নীল বিস্তারিত পথে
হ'তে চায় অন্য কোনো আলো কোনো মর্মের সন্ধানী, 
মানুষের মন থেকে কাটবে না তা হ'লে যদিও সব গ্লানি 
তবু আলো ঝলকাবে অন্য এক সূর্যের শপথে।

আমাদের পৃথিবীর পাখালী ও নীলডানা নদী 
আমলকী জামরুল বাঁশ ঝাউয়ে সেখানে খেলা
করছে সমস্ত দিন;- হৃদয়ে সেখানে করে না অবহেলা 
বৃদ্ধির বিচ্ছিন্ন শক্তি;-শতকের স্মান চিহ্ন ছেড়ে দিয়ে যদি 

নরনারী নেমে পড়ে প্রকৃতি ও হৃদয়ের মর্মরিত হরিতের পথে- 
অশ্রু রক্ত নিস্ফলতা মরণের খন্ড খন্ড গ্লানি 
তাহ'লেও রবে;- তবু আদি ব্যথা হবে কল্যাণী
জীবনের নব নব জলধারা- উজ্জ্বল জগতে !


বাংলার মুখ আমি দেখিয়াছি, তাই আমি পৃথিবীর রূপ
খুঁজিতে যাই না আর : অন্ধকারে জেগে উঠে ডুমুরের গাছে
চেয়ে দেখি ছাতার মতন বড়ো পাতাটির নিচে বসে আছে
ভোরের দোয়েলপাখি — চারিদিকে চেয়ে দেখি পল্লবের স্তূপ
জাম — বট — কাঠালের — হিজলের — অশখের করে আছে চুপ;
ফণীমনসার ঝোপে শটিবনে তাহাদের ছায়া পড়িয়াছে;
মধুকর ডিঙা থেকে না জানি সে কবে চাঁদ চম্পার কাছে
এমনই হিজল — বট — তমালের নীল ছায়া বাংলার অপরূপ রূপ

দেখেছিল; বেহুলার একদিন গাঙুড়ের জলে ভেলা নিয়ে —
কৃষ্ণা দ্বাদশীর জোৎস্না যখন মরিয়া গেছে নদীর চরায় —
সোনালি ধানের পাশে অসংখ্য অশ্বত্থ বট দেখেছিল, হায়,
শ্যামার নরম গান শুনেছিলো — একদিন অমরায় গিয়ে
ছিন্ন খঞ্জনার মতো যখন সে নেচেছিলো ইন্দ্রের সভায়
বাংলার নদী মাঠ ভাঁটফুল ঘুঙুরের মতো তার কেঁদেছিলো পায়।


দু-দিকে ছড়িয়ে আছে দুই কালো সাগরের ঢেউ
মাঝখানে আজ এই সময়ের ক্ষণিকের আলো
যে নারীর মতো এই পৃথিবীতে কোনোদিন কেউ 
নেই আর-সে এসে মনকে নীল-রৌদ্রনীল শ্যামল ছড়ালো
কবে যেন-আজকে হারিয়ে গেছে সব;

ভুলে গেছি পটভূমি-ভুলে গেছি কে যে সেই নারী
চারিদিকে গুন্জরিত হয়েছিলো কী সব গভীর পল্লব;
যখন আমার আত্মা বৃক্ষ আর আগুনের মতো নভোচারী
হ'য়ে ওঠে-মনে হয় যেন কোনো হরিতের-নব হরিতের
সংগীতে নিশ্চিহ্ন হ'য়ে মানুষের ভাষা 
এ-জন্মের-আরো দূর জন্ম-জন্মান্তের মুখোমুখি ফিরে এসে অনাদি আলোর ভালোবাসা

সামাজিক অন্তহীন আকাশের নিচে
জ্বালিয়ে শ্যমলনীল ব্যথ্য হ'তে চায়।
আমি সেই মহাতরু-লাবণ্যসাগর থেকে নিজে 
উঠে তুমি জাগিয়েছো অনাদির সূর্য নীলিমায়-
পৃথিবীর ভয়াবহ কোলাহল ভেদ ক'রে অবিনাশ স্বর 
আনন্দের আলোকের অন্ধকার বিহুলতায়
অন্তহীন হরিতের মর্মরিক লাবণ্যসাগর। 


মনে হয় এর চেয়ে অন্ধকার ডুবে যাওয়া ভালো।
এইখানে
পৃথিবীর এই ক্লান্ত এ অশান্ত কিনারার দেশে 
এখানে আশ্চর্য সব মানুষ র'য়েছে।

তাদের সম্রাট নেই, সেনাপতি নেই;
তাদের হৃদয়ে কোনো সভাপতি নেই;
শরীর বিবশ হ'লে অবশেষে ট্রেড-ইউনিয়নের 
কংগ্রেসের মতো কোনো আশা হতাশার 
কোলাহল নেই।

অনেক শ্রমিক আছে এইখানে
আরো ঢের লোক আছে 
সঠিক শ্রমিক নয় তারা ।
স্বাভাবিক মধ্যশ্রেণী মদ্ধবিত্ত শ্রেণীর থেকে ঝ'রে 
এরা তবুও মৃত নয় ; অন্তবিহীন কাল মৃতবৎ ঘোরে। 
নামগুলো কুশ্রী নয়; পৃথিবীর চেনা জানা নাম সব ।
আমারা অনেক দিন এ সবের নামের সাথে পরিচিত; তবু,
গৃহ নীড় নির্দেশ সকলি হারায়ে ফেলে ওরা 
জানেনা কোথায় গেলে মানুষের সমাজের পারিশ্রমিকের 
মতন নির্দেশ সকলি হারায়ে ফেলে ওরা 
জানে না কোথায় গেলে জল তেল খাদ্য পাওয়া যাবে;
অথবা কোথায় মুক্ত পরিচ্ছন্ন বাতাসের সিন্ধুতীর আছে। 

মেডিকেল ক্যাম্বেলের বেলগাছিয়ার 
যাদপুরের বেড, কাচড়াপাড়ার বেডে সব মিলে কতগুলো সব? 
ওরা নয়-সহসা ওদের হয়ে আমি 
কাউকে শুধায়ে কোনো ঠিকমতো জবাব পাইনি। 
বেড আছে বেশি নেই-সকলের প্রয়োজনে নেই। 
যাদের আস্তানা ঘর তল্পিতল্পা নেই 
হাসপাতালের ব্বড হয়তো তাদের তরে নয়।
বটতলা মুচিপাড়া তালতলা জোড়াসাঁকো-আরো ঢের বার্থ অন্ধকারে
যারা ফুতপাত ধ'রে অথবা ট্রামের লাইন মাড়িয়ে চলছে 
তাদের আকাশ কোন দিকে? 
জানু ভেঙে প'রে গেলে হাত কিছুক্ষ্ণ আশাশীল
হ'য়ে কিছু চায়-কিছু খোঁজে ;
এ ছাড়া আকাশ আর নেই। 

তাদের আকাশ 
সর্বদাই ফুতপাতে;
মাঝে-মাঝে এম্বুলেন্স গাড়ির ভিতরে
রণক্লান্ত নাবিকের ঘরে
ফিরে আসে 
যেন এক অসীম আকাশে। 

এ-রকম ভাবে চ'লে দিন যদি রাত হয়, রাত যদি হ'য়ে যায় দিন, 
পদচিহ্নময় পথ হয় যদি দিকচিহ্নহীন, 
কেবলি পাথুরেঘাটা নিমতলা চিৎপুর- 
খালের এপার-ওপার রাজাবাজারের অস্পষ্ট নির্দেশে 
হাঘরে হাভাতেদের তবে 
অনেক বেডের প্রয়োজন;
বিশ্রামের প্রয়োজন আছে;
বিচিত্র মৃত্যুর আগে শান্তির কিছুটা প্রয়োজন। 
হাসপাতালের জন্য যাহাদের অমূল্য  দাদন, 
কিংবা যারা মরণের আগে মৃতদের 
জাতিধর্ম নির্বিচারে সকলকে- সব তুচ্ছতম আর্তকেও 
শরীরের সান্ত্বনা এনে দিতে চায়,
কিংবা যারা এই সব রোধ ক'রে এক সাহস পৃথিবী 
সুবাতাসে সমুজ্জ্বল সমাজ চেয়েছে-
তাদের ও তাদের প্রতিভা প্রেম সংকল্পকে ধন্যবাদ দিয়ে
মানুষকে ধন্যবাদ দিয়ে যেতে হয়। 
মানুষের অনিঃশেষ কাজ চিন্তা কথা 
রক্তের নদীর মতো ভেসে গেল, তারপর, তবু,এক অমুল্য মুগ্ধতা 
অধিকার ক'রে নিয়ে ক্রমেই নির্মল হ'তে পারে। 

ইতিহাস অরধসত্যে কামাচ্ছন্ন এখনো কালের কিনারায়;
তবুও মানুষ এই জীবনকে ভালোবাসে; মানুষের মন 
জানে জীবনের মানেঃ সকলের ভালো ক'রে জীবনযাপন।
কিন্তু সেই শুভ রাষ্ট্র ঢের দূরে আজ ।
চারিদিকে বিকলাঙ্গ অন্ধ ভিড়-অলীক প্রয়াণ।
মন্বন্তর শেষ হ'লে পুনরায় নব মন্বন্তর ;
যুদ্ধ শেষ হ'য়ে গেলে নতুন  যুদ্ধের নান্দীরোল;
 
মানুষের লালসার শেষ নেই;
উত্তেজনা ছাড়া কোনো দিন ঋতু ক্ষ্ণ 
অবৈধ সংগম ছাড়া সুখ 
অপরের মুখ স্নান ক'রে দেওয়া ছাড়া প্রিয় সাধ 
নেই। 
কেবলি আসন থেকে বড়ো, নবতর 
সিংহাসনে যাওয়া ছাড়া গতি নেই কোনো
মানুষের দুঃখ কষ্ট মিথ্যা নিস্ফলতা বেড়ে যায়।

মনে পড়ে কবে এক রাত্রির স্বপ্নের ভিতরে
শুনেছি একটি কুষ্ঠকলঙ্কিত নারী 
কেমন আশ্চর্য গান গায়;
বোবা কালা পাগল মিনসে এক অপরুপ বেহালা বাজায়;
গানের ঝংকারে যেন সে এক একান্ত শ্যাম দেবদারু গাছে 
রাত্রির বর্ণের মতো কালো-কালো শিকারী বেড়াল 
প্রেম নিবেদন করে আলোর রঙের মতো অগণন পাখিদের কাছে ;
ঝর্ ঝর্ ঝর্ 
সারারাত শ্রাবণের নির্গলিত ক্লেদরক্ত বৃষ্টির ভিতর 
এ-পৃথিবী ঘুম স্বপ্ন রুদ্ধশ্বাস 
শঠতা রিরংসা মৃত্যু নিয়ে 
কেমন প্রমত্ত কালো গণিকালয়-নরক শ্মশান হ'লো সব ।
জেগে উঠে আমাদের আজকের পৃথিবীকে এ-রকম ভাবে অনুভব 
আমিও করেছি রোজ সকালের আলোর ভিতর 
বিকেলে-রাত্রির পথে হেঁটে ;
দেখেছি রজনীগন্ধা নারীর শরীর অন্ন মুখে দিতে গিয়ে 
আমার অঙ্গার রক্তঃ শতাব্দীর অন্তহীন আগুনের ভিতরে দাঁড়িয়ে।

এ-আগুন এত রক্ত মধ্যযুগ দেখেছে কখনো?
তবুও সকল কাল শতাব্দীকে হিসেব নিকেশ ক'রে আজ 
শুভ কাজ সূচনার আগে এই পৃথিবীর মানবহৃদয় 
স্নিগ্ধ হয়-বীতশোক হয়?
মানুষের সব গুন শান্ত নীলিমার মতো ভালো?
দীনতাঃ অন্তিম গুণ, অন্তহীন নক্ষত্রের আলো ।


কচি লেবুপাতার মতো নরম সবুজ আলোয়
                পৃথিবী ভরে গিয়েছে এই ভোরের বেলা;
কাঁচা বাতাবির মতো সবুজ ঘাস- তেমনি সুঘ্রাণ –
                       হরিনেরা দাঁত দিয়ে ছিঁড়ে নিচ্ছে !
আমারো ইচ্ছা করে এই ঘাসের এই ঘ্রাণ হরিৎ মদের মতো 
                       গেলাসে গেলাসে পান করি,
এই ঘাসের শরীর ছানি- চোখে ঘসি,
                       ঘাসের পাখনায় আমার পালক,
ঘাসের ভিতর ঘাস হয়ে জন্মাই কোনো এক নিবিড় ঘাস-মাতার
                      শরীরের সুস্বাদু অন্ধকার থেকে নেমে ।

হায় চিল, সোনালী ডানার চিল, এই ভিজে মেঘের দুপুরে
তুমি আর কেঁদো নাকো উড়ে উড়ে ধানসিঁড়ি নদীটির পাশে!
তোমার কান্নার সুরে বেতের ফলের মতো তার ম্লান চোখ মনে আসে!
পৃথিবীর রাঙা রাজকন্যাদের মতো সে যে চলে গেছে রূপ নিয়ে দূরে;
আবার তাহারে কেন ডেকে আনো? কে হায় হৃদয় খুঁড়ে
                    বেদনা জাগাতে ভালোবাসে!
হায় চিল, সোনালী ডানার চিল, এই ভিজে মেঘের দুপুরে
তুমি আর উড়ে-উড়ে কেঁদো নাকো ধানসিড়ি নদীটির পাশে!


একদিন কোন এক আাঞ্জির গাছের ডালে সকালের রোদের ভিতর
সোনালি সবুজ এক ডোরাকাটা রাক্ষুসে মাকড়কে আমি
একটি মিহিনসুতো নিয়ে দুলে নির্জন বাতাসে
দেখেছি স্বর্গের থেকে পৃথিবীর দিকে এল নেমে,
পৃথিবীর থেকে ক্রমে চ'লে গেল নরকের পানে;
হইতো সে উর্ণনাভ নয়।

অগস্ত্যে মতো নানা আয়ুর সন্ধানে
চোখে তার লেগে ছিল ব্রহ্মার।

ঢের আগেকার কথা এই সব- তখন বালক আমি পৃথিবীর কোনে।
অশ্বেখের ত্রিকোণ পতায় যেন মনে হত বালিকার মুখ
মিষ্টি হ'য়ে নেমে আসে হৃদয়ের দিকে,
নদীর ভিতরে জলে যেন তার করুণ চিবুক
স্থিরতর কথা ভাবে- সমস্ত নদীর ঘ্রাণ আরো
অধিক উদ্ভিদ মাটি মাংস - ধূসর হ'য়ে থাকে;
যেন আমি জলের শিকড় ছিঁড়ে একদিন হয়েছি মানুষ
কাতর আমোদ সব ফিরে চায় আবার আমাকে।

পৃথিবীর ঘরে তবু ফিরে গিয়ে- অভিভাবনা
সেগুন কাটের শক্ত টেবিলর 'পরে
নীরবে জ্বেলেছি আলো ছিপছিপে ধূর্ত মোমের তবুও যখন 
তবুও যখন চোখ নেমে এল বইয়ের ভিতরে
এক - আধ- দুই ইঞ্চি ঘুমের ভিতরে ডুবে গেল
কঠিন দানব এক দাঁড়াল মুখের কাছে এসে- 
যেন আমি অপরাধে বিবর্ণ ঝলক 
উলঙ্গ পরীর চুল - কিংবা তার ঘোটকীয় লেজ ভালোবেসে।

তুবও আকাশ থেকে পুনরায়- ধীরে
জলপাই ধুম্ভ্র এক ভোরবেলা উদ্গীরিত হ'লে
সকালের আগে ক্ষুদ্র জাগরূক বর্তুল দোয়েল 
তখনো বাতাস পেয়ে জাগে নাই ব'লে
নদীর কিনার দিয়ে শঙ্খচুড় সাপের মতন 
আমার এ শরীরের ছায়াকে বাঁকিয়া নিতে গিয়ে 
সহসা দেখেছি তুমি কর্কচের মতন আলোকে 
শ্বেতকায়া সাপিনীর মতো দারিয়ে।


পাহাড়, আকাশ, জল, অনন্ত প্রান্তরে :
সৃজনের কী ভীষণ উৎস থেকে জেগে 
কেমন নীরব হ'য়ে র'য়েছে আবেগে;
যেন বজ্রবাতাসের ঝড় 
ছবির ভিতরে স্থির-ছবির  ভিতরে আরো স্থির ।

কোথাও উজ্জ্বল সূর্য আসে; 
জ্যোতিস্কেরা জ্ব'লে ওঠে সপ্রতিভ রাতে
আদি ধাতু আনাদির ধাতুর আঘাতে 
নারীশিক্ষা হ'ত যদি পুরুষের পাশে :
আকাশ প্রান্তর নীল পাহাড়ের মত 
নক্ষত্র সূর্যের মত বিশ্ব-অন্তর্লীন
উজ্জ্বল শান্তির মত আমাদের রাত্রি আর দিন
হবে নাকি ব্রহ্মাণ্ডের লীন কারুকার্যে পরিনত । 


আবার বছর কুড়ি পরে তার সাথে দেখা হয় যদি!
আবার বছর কুড়ি পরে-
হয়তো ধানের ছড়ার পাশে
কার্তিকের মাসে-
তখন সন্ধ্যার কাক ঘরে ফেরে-তখন হলুদ নদী
নরম নরম হয় শর কাশ হোগলায়-মাঠের ভিতরে!

অথবা নাইকো ধান ক্ষেতে আর,
ব্যস্ততা নাইকো আর,
হাঁসের নীড়ের থেকে খড়
পাখির নীড়ের থেকে খড়
ছড়াতেছে; মনিয়ার ঘরে রাত, শীত আর শিশিরের জল!

জীবন গিয়েছে চলে আমাদের কুড়ি কুড়ি বছরের পার-
তখন হঠাৎ যদি মেঠো পথে পাই আমি তোমারে আবার!
হয়তো এসেছে চাঁদ মাঝরাতে একরাশ পাতার পিছনে
সরু সরু কালো কালো ডালপালা মুখে নিয়ে তার,
শিরীষের অথবা জামের,
ঝাউয়ের-আমের;
কুড়ি বছরের পরে তখন তোমারে নাই মনে!

জীবন গিয়েছে চলে আমাদের কুড়ি কুড়ি বছরের পার-
তখন আবার যদি দেখা হয় তোমার আমার!

তখন হয়তো মাঠে হামাগুড়ি দিয়ে পেঁচা নামে
          বাবলার গলির অন্ধকারে
          অশথের জানালার ফাঁকে
         কোথায় লুকায় আপনাকে!
চোখের পাতার মতো নেমে চুপি চিলের ডানা থামে-

সোনালি সোনালি চিল-শিশির শিকার করে নিয়ে গেছে তারে-
কুড়ি বছরের পরে সেই কুয়াশায় পাই যদি হঠাৎ তোমারে !


হেপাবক, অন্ত নক্ষত্রাবীথি তুমি, অন্ধকারে
তোমার পবিত্র অগ্নি জ্বলে।
অমাময়ী নিশি যদি সৃজনের শেষ কথা হয়,
আর তার প্রতিবিম্ব হয় যদি মানব হৃদয়,
তবুও আবার জ্যোতি সৃষ্টির নিবিড় মনোবলে
জ্ব’লে ওঠে সময়ের আকাশে পৃথিবীর মনে;
বুঝেছি ভোরর বেলা রোদে নীলিমায়,
আধার অরব রাতে অগণন জ্যোতিষ্কশিখায়;
মহাবিশ্ব একদিন তমিস্রার মতো হেয় গেলে
মুখে বা বল নি, নারি, মনে যা ভেবেছ তার প্রতি
লক্ষ্য রেখে অন্ধকার শক্তি অগ্নি সুবর্ণের মতো
দেহ হবে মন হবে–তুমি হবে সে-সবের জ্যোতি।


আমরা হেঁটেছি যারা নির্জন খড়ের মাঠে পউষ সন্ধ্যায়
দেখেছি মাঠের পারে নরম নদীর নারী ছড়াতেছে ফুল
কুয়াশার; কবেকার পাড়াগাঁর মেয়েদের মত যেন হায়
তারা সব; আমরা দেখেছি যারা অন্ধকারে আকন্দ ধুন্দুল
জোনাকিতে ভ'রে গেছে; যে-মাঠে ফসল নাই তাহার শিয়রে
চুপে দাঁড়ায়েছে চাঁদ-কোনো সাধ নাই তার ফসলের তরে;

আমরা বেসেছি যারা অন্ধকারে দীর্ঘ শীত-রাত্রিটিরে ভালো,
খড়ের চালের 'পরে শুনিয়াছি মধ্যরাতে ডানার সঞ্চার;
পুরানো পেঁচার ঘ্রাণ,-অন্ধকারে আবার সে কোথায় হারালো।
বুঝেছি শীতের রাত অপরূপ,-মাঠে-মাঠে ডানা ভাসাবার
গভীর আহ্লাদে ভরা; অশ্বত্থের ডালে-ডালে ডাকিয়াছে বক;
আমরা বুঝেছি যারা জীবনের এই সব নিভৃত কুহক;

আমরা দেখেছি যারা বুনোহাঁস শিকারীর গুলির আঘাত
এড়ায়ে উড়িয়া যায় দিগন্তের নম্র নীল জ্যোৎস্নার ভিতরে,
আমরা রেখেছি যারা ভালোবেসে ধানের গুচ্ছের 'পরে হাত,
সন্ধ্যার কাকের মত আকাঙ্ক্ষায় আমরা ফিরেছি যারা যারা ঘরে;
শিশুর মুখের গন্ধ, ঘাস, রোদ, মাছরাঙা, নক্ষত্র, আকাশ,
আমরা পেয়েছি যারা ঘুরে-ফিরে ইহাদের চিহ্ন বারো-মাস;

দেখেছি সবুজ পাতা অঘ্রাণের অন্ধকারে হয়েছে হলুদ,
হিজলের জানালায় আলো আর বুল্‌বুলি করিয়াছে খেলা,
ইঁদুর শীতের রাতে রেশমের মত রোমে মাখিয়াছে খুদ,
চালের ধূসর গন্ধে তরঙ্গেরা রূপ হয়ে ঝরেছে দু'বেলা
নির্জন মাছের চোখে;-পুকুরের পাড়ে হাঁস সন্ধ্যার আঁধারে
পেয়েছে ঘুমের ঘ্রাণ-মেয়েলি হাতের স্পর্শ লয়ে গেছে তারে;

মিনারের মত মেঘ সোনালি চিলেরে তার জানালায় ডাকে,
বেতের লতার নিচে চড়ুয়ের ডিম যেন নীল হয়ে আছে,
নরম জলের গন্ধ দিয়ে নদী বার-বার তীরটিকে মাখে,
খড়ের চালের ছায়া গাঢ় রাতে জ্যোৎস্নার উঠানে পড়িয়াছে;
বাতাসে ঝিঁঝিঁর গন্ধ-বৈশাখের প্রান্তরের সবুজ বাতাসে;
নীলাভ নোনার বুকে ঘন রস গাঢ় আকাঙ্ক্ষায় নেমে আসে;

আমরা দেখেছি যারা নিবিড় বটের নিচে লাল-লাল ফল
প'ড়ে আছে; নির্জন মাঠের ভিড় মুখ দেখে নদীর ভিতরে;
যত নীল আকাশেরা রয়ে গেছে খুঁজে ফেরে আরো নীল আকাশের তল;
পথে-পথে দেখিয়াছি মৃদু চোখ ছায়া ফেলে পৃথিবীর 'পরে;
আমরা দেখিয়াছি যারা সুপুরির সারি বেয়ে সন্ধ্যা আসে রোজ,
প্রতিদিন ভোর আসে ধানের গুচ্ছের মত সবুজ সহজ;

আমরা বুঝেছি যারা বহুদিন মাস ঋতু শেষ হলে পর
পৃথিবীর সেই কন্যা কাছে এসে অন্ধকারে নদীদের কথা
ক'য়ে গেছে, আমরা বুঝেছি যারা পথ ঘাট মাঠের ভিতর
আরো এক আলো আছেঃ দেহে তার বিকালবেলার ধূসরতা,
চোখের-দেখার হাত ছেড়ে দিয়ে সেই আলো হয়ে আছে স্থির;
পৃথিবীর কঙ্কাবতী ভেসে গিয়ে সেইখানে পায় স্লান ধূপের শরীর;

আমরা মৃত্যুর আগে কি বুঝিতে চাই আর? জানি না কি আহা,
সব রাঙা কামনার শিয়রে যে দেয়ালের মত এসে জাগে
ধূসর মৃত্যুর মুখ;-একদিন পৃথিবীতে স্বপ্ন ছিল-সোনা ছিল যাহা
নিরুত্তর শান্তি পায়; যেন কোন্‌ মায়াবীর প্রয়োজনে লাগে।
কি বুঝিতে চাই আর? ...রৌদ্র নিভে গেলে পাখি-পাখালীর ডাক
শুনিনি কি? প্রান্তরের কুয়াশায় দেখিনি কি উড়ে গেছে কাক।


হেমন্ত ফুরায়ে গেছে পৃথিবীর ভাঁড়ারের থেকে
এ রকম অনেক হেমন্ত ফুরায়েছে
                সময়ের কুয়াশায়,
মাঠের ফসলগুলো বারবার ঘরে
তোলা হতে গিয়ে তবু সমুদ্রের পারের বন্দরে
পরিচ্ছন্নভাবে চলে গেছে।
মৃত্তিকার ওই দিক আকাশের মুখোমুখি যেন শাদা মেঘের প্রতিভা;
এই দিকে ঋণ, রক্ত, লোকসান, ইতর, খাতক;
কিছু নেই--তবুও অপেক্ষাতুর;
হৃদয়স্পন্দন আছে--তাই অহরহ
বিপদের দিকে অগ্রসর;
পাতালের মত দেশ পিছে ফেলে রেখে
নরকের মত শহরে
কিছু চায়;
কী যে চায়।
যেন কেঊ দেখেছিলো খণ্ডাকাশ যতবার পরিপূর্ণ নিলিমা হয়েছে,
যতবার রাত্রির আকাশ ঘিরে স্মরণীয় নক্ষত্র এসেছে,
আর তাহাদের মতো নরনারী যতবার
তেমন জীবন চেয়েছিলো,
যত নীলকণ্ঠ পাখি উড়ে গেছে রৌদ্রের আকাশে,
নদীর ও নগরীর
মানুষের প্রতিশ্রুতির পথে যত
নিরুপম সূর্যলোক জ্বলে গেছে--তার
ঋণ শোধ করে দিতে গিয়ে এই অনন্ত রৌদ্রের অন্ধকার।
মানবের অভিজ্ঞতা এ রকম।
অভিজ্ঞতা বেশি ভালো হ'লে তবু ভয়
পেতে হতো ?
মৃত্যু তবে ব্যসনের মতো মনে হতো?
এখন ব্যসন কিছু নেই।
সকলেই আজ এই বিকেলের পরে এক তিমির রাত্রির
সমুদ্রের যাত্রীর মতন
ভালো-ভালো নাবিক ও জাহাজের দিগন্তর খুঁজে
পৃথিবীর ভিন্ন-ভিন্ন নেশনের নিঃসহায় প্রতিভূর মতো
পরস্পরকে বলে, 'হে নাবিক, হে নাবিক তুমি--
সমুদ্র এমন সাধু, নীল হয়ে--তবুও মহান মরুভূমি ;
আমরাও কেউ নই--'
তাহাদের শ্রেণী যোনি ঋণ রক্ত রিরংসা ও ফাঁকি
উঁচুনিচু নরনারী নিক্তিনিরপেক্ষ হয়ে আজ
মানবের সমাজের মতন একাকী
নিবিড় নাবিক হলে ভালো হয়;
হে নাবিক, হে নাবিক, জীবন অপরিমেয় নাকি।


মালয় সমুদ্র পারে সে এক বন্দর আছে শ্বেতাঙ্গিনীদের।
যদিও সমুদ্র আমি পৃথিবীতে দেখে গেছি ঢের:
নীলাভ জলের রোদে কুয়ালালুম্পুর, জাভা, সুমাত্রা ও ইন্দোচীন, বালি
অনেক ঘুরেছি আমি—তারপর এখানে বাদামী মলয়ালী
সমুদ্রের নীল মরুভূমি দেখে কাঁদে সারাদিন।

শাদা-শাদা ছোটো ঘর নারকেলখেতের ভিতরে
দিনের বেলায় আরো গাঢ় শাদা জোনাকির মতো ঝরঝরে।
শ্বেতাঙ্গদম্পতি সব সেইখানে সামুদ্রিক কাঁকড়ার মতো
সময় পোহায়ে যায়, মলয়ালী ভয় পায় ভ্রান্তিবশত,
সমুদ্রের নীল মরুভূমি দেখে কাঁদে সারাদিন।

বাণিজ্যবায়ুর গল্পে একদিন শতাব্দীর শেষে
অভ্যুত্থান শুরু হ’লো এইখানে নীল সমুদ্রের কটিদেশে;
বাণিজ্যবায়ুর হর্ষে কোনো একদিন,
চারিদিকে পামগাছ—ঘোলা মদ—বেশ্যালয়—সেঁকো—কেরোসিন
সমুদ্রের নীল মরুভূমি দেখে রোখে সারাদিন।

সারাদিন দূর থেকে ধোঁয়া রৌদ্রে রিরংসায় সে উনপঞ্চাশ
বাতাস তবুও বয়—উদীচীর বিকীর্ণ বাতাস;
নারকেলকুঞ্জবনে শাদা-শাদা ঘরগুলো ঠাণ্ডা ক’রে রাখে;
লাল কাঁকরের পথ—রক্তিম গির্জার মুণ্ড দেখা যায় সবুজের ফাঁকে;
সমুদ্রের নীল মরুভূমি দেখে নীলিমায় লীন।



এই পৃথিবী এ এক শতচ্ছিদ্র নগরী।
দিন ফুরলে তারার আলো খানিক নেমে আসে।
গ্যাসের বাতি দাঁড়িয়ে থাকে রাতের বাতাসে।
দ্রুতগতি নরনারীর ক্ষনিক শরীর থেকে
উৎসারিত ছায়ার কালো ভারে 
আঁধার আলোয় মনে হ'তে পারে
এ- সব দেয়াল যে- কোনো নগরীর;
সন্দেহ ভয় অপ্রেম দ্বেষ অবক্ষেয়ের ভিড়
সূর্য তারার আলোয় অঢেলরক্ত হ'তে পারে
যে- কোনোদিন ;সে কতবার আঁধার বেশি শানিত হয়েছে;
বাহক নেই- দুরন্ত কাল নিজেই রয়েছে 
নিজেরি শব নিজের মানুষ,
মানবপ্রানের রহস্যময় গভীর গূহার থেকে
সিংহ শকুন শেয়াল নেউল সর্পদন্ত ডেকে।

হৃদয় আছে বলেই মানুষ,দেখ,কেমন বিচলিত হ;য়ে
বোনভায়েকে খুন ক'রে সেই রক্ত দেখে আঁশটে হৃদয়ে
জেগে উঠে ইতিহাস অধম স্থুলতাকে 
ঘুচিয়ে দিতে জ্ঞান প্রতিভা আকাশ প্রেম নক্ষএকে ডাকে।

এই নগরী যে- কোনো দেশ;যে - কোনো পরিচয়ে
আজ পৃথিবীর মানজাতির ক্ষয়ের বলয়ে 
অন্তবিহীন ফ্যাক্টরি ক্রেন ট্রাকের শব্দে ট্রাকের কোলাহলে 
হৃদয়ে যা হারিয়ে গেছে মেশিনকন্ঠে তাকে 
শূন্য অবলেহন থেকে ডাকে।

তুমি কি গ্রীস পোল্যান্ড চেক প্যারিস মিউনিক
টোকিও রোম ন্যুইয়র্ক ক্রেমলিন আটলান্টিক
লন্ডন চীন দিল্লী মিশর করাচী প্যালেস্টইন?
একটি মৃত্যু,এক ভূমিকা,একটি শুধু আইন।'
বলছে মেশিন।মেশিনপ্রতিম অধিনায়ক বলেঃ
'সকল ভুগোল নিতে হবে নতুন ক'রে গড়ে
আমার হাতে গড়া ইতিহাসের ভেতরে ,
নতুন সময় সীমাবলয় সবই তো আজ আমি;
ওদের ছোঁয়া বাঁচিয়ে আমার স্বতাধিকারকামী;
আমি সংঘ জাঁতি রীতি রক্ত হলুদ নীল'
সবুজ সাদা মেরুন অশ্লীন
নিয়মগুলো বাতিল করি;কালো কোর্তা দিয়ে 
ওদের ধূসর পাটকিলে বফ্ কোর্তা তাড়িয়ে
আমার অনচরের বৃন্দ অন্ধকারের বার 
আলোক ক'রে কী অবিনাশ দ্বৈপ- পরিবার 

এই দ্বীপই দেশ ;এ -দ্বীপ নিখিল তবে।
অন্য সকল দ্বীপের হ-তে হবে
আমার মতো- আমার অনুচরের মতো ধ্ৰব।
হে রক্তবীজ,তুমি হবে আমার আঘাত পেয়ে 
অনবতুল আমির মতো শুভ।'

সবাই তো আজ যে যার অন্তরঙ্গ জিনিস খুঁজে
মানবভ্রাতাবোনকে বুকে টেনে নেবার ছলে
তাদের নিকেশ ক-রে অনিবচন রক্তে এই পৃথিবীর জলে
নানারকম নতুন নামের বৃহং ভীষণ নদী হ-য়ে গেল;
এই পৃথিবীর সব নগরী পরিক্রমা ক-রে
নতুন অভিধানের শব্দের ছন্দে সুপরিসর ভোরে
া সব নদী গভীরতর মানে পেতে চাই-
দিক সময়েই আতল রক্ত ক্ষালন ক-রে অনুতপ্ততায়
বাস্তবিকই জল কি জলের নিকটতম মানে?
অথবা কি মানবরক্ত বহন করি নির্মম অজ্ঞানে?
কি আন্তরিক অর্থ কোথায় আছে?
এই পৃথিবী গোষ্ঠীরা কি পরস্পরের কাছে 
ভাইয়ের মতোঃসং প্রকৃতির স্পষ্ট উংস থেকে 
মানবসভ্যতার এই মলিন ব্যতিক্রমে জেগে উঠে?
যে যার দেহ আত্না ভালোবাসে অমল জলকণার মতন সমুদ্রকে এক মুঠে 
ধ-রে আছে?
ভালো ক-রে বেঁচে থাকার বিশদ নির্দেশ 
সূর্যকরোজ্জ্বল প্রভাতে এসে 
সিংহা গ্লানি মৃত্যুকে শেষ ক'রে
জেগে আছে?
জেগে উঠে সমসাগরতীরে সূর্যস্রোতে
তবুও ক্লান্ত পতিত মলিন হ'তে
কি আবেদন আসছে মানুষ প্রতিদিনই -
কোথার থেকে শকুনক্লান্তি বলেঃ
'জলের নদি?জেগে উঠুক আপামরের রক্ত কোলাহলে।'
এ - সুর শুরু হয়েছিলো কুরুবষে-বেবিলনে ট্রয়ে;
মানুষ মানী জ্ঞানী প্রধান হ'য়ে গেছে;তবুও হৃদয়ে  
ভালোবাসার যৌনকুয়াশা কেটে
যে- প্রেম আসে সেটা কি তার নিজের ছায়ার প্রতি ?
জলের কলরোলের পাশে এই নগরীর অন্ধকার আজ
আধার আরো গভীরতর ক'রে ফেলে সভ্যতার ক'রে ফেলে সভ্যতার এই অপার আত্মরতি ;
চারিদিকে নীল নরকে প্রবেশ করার চাবি 
অসীম স্বর্গ খুলে দিয়ে লক্ষ কোটি নরককীটের দাবি 
জাগিয়ে তবু সে কীট ধ্বংস করার মতো হ'য়ে
ইতিহাসের গভীরতর শক্তি ও প্রেম রেখেছে কিছু হয়তো হৃদয়ে।



আকাশে সাতটি তারা যখন উঠেছে ফুটে আমি এই ঘাসে
ব’সে থাকি; কামরাঙা লাল মেঘ যেন মৃত মনিয়ার মর্তো
গঙ্গাসাগরের ঢেউয়ে ডুবে গেছে- আসিয়াছে শান্ত অনুগত
বাংলার নীল সন্ধ্যা- কেশবতী কন্যা যেন এসেছে আকাশে;
আমার চোখের ’পরে আমার মুখের ‘পরে চুল তার ভাসে;
পৃথিবীর কোনো পথ এ কন্যারে দেখেনিকো- দেখি নাই অত
অজস্র চুলের চুমা হিজলে কাঁঠালে জামে ঝরে অবিরত,
জানি নাই এত স্নিগ্ধ গন্ধ ঝরে রূপসীর চুলের বিন্যাসে

পৃথিবীর কোনো পথে: নরম ধানের গন্ধ- কলমীর ঘ্রাণ,
হাঁসের পালক, শর, পুকুরের জল, চাঁদা সরপুটিদের
মৃদু ঘ্রাণ, কিশোরীর চাল-ধোয়া ভিজে হাত- শীত হাতখান,
কিশোরের পায়ে-দলা মুথাঘাস, -লাল লাল বটের ফলের
ব্যথিত গন্ধের ক্লান্ত নীরবতা- এরি মাঝে বাংলার প্রাণ:
আকাশে সাতটি তারা যখন উঠেছে ফুটে আমি পাই টের।



হে নদী আকাশ মেঘ পাহাড় বনানী,
সৃজনের অন্ধকার অনির্দেশ উৎসের মতন 
আজ এই পৃথিবীতে মানুষের মন
মনে হয়; অধঃপতিত এক প্রানী।

প্রেম তার সবচেয়ে ছায়া, নিরাধার
নিঃস্বতার-অকৃত্রিম আগুনের মত 
নিজেকে না চিনে আজ রক্তে পরিনত 
হে আগুন, কবে পাব জ্যোতিঃদীপাধার।

মানুষের জ্ঞানলোক সীমাহীন শক্তি পরিধির
ভিতরে নিঃসীম;
ক্ষমতার লালসায় অহেতুক বস্তপুঞ্জে হিম;
সূর্য নয়--তারা নয়--ধোঁয়ার শরীর।

এ  অঙ্গার অগ্নি হোক, এই অগ্নি ধ্যানালোক হোক ;
জ্ঞান হোক প্রেম;--প্রেম শোকাবহ  জ্ঞান
হৃদয় ধারণ করে সমাজের প্রাণ
অধিক উজ্জ্বল অর্থে ক'রে নিক অশোক আলোক। 



সারাদিন একটা বেড়ালের সঙ্গে ঘুরে ফিরে কেবলি আমার দেখা হয়:
গাছের ছায়ায়, রোদের ভিতরে, বাদামি পাতার ভিড়ে;
কোথাও কয়েক টুকরো মাছের কাঁটার সফলতার পর
তারপর সাদা মাটির কঙ্কালের ভিতর
নিজের হৃদয়কে নিয়ে মৌমাছির মতো নিমগ্ন হয়ে আছে দেখি;
কিন্তু তবুও তারপর কৃষ্ণচূড়ার গায়ে নখ আঁচড়াচ্ছে,
সারাদিন সূর্যের পিছনে পিছনে চলেছে সে।
একবার তাকে দেখা যায়,
একবার হারিয়ে যায় কোথায়।
হেমন্তের সন্ধ্যায় জাফরান-রঙের সূর্যের নরম শরীরে
শাদা থাবা বুলিয়ে বুলিয়ে খেলা করতে দেখলাম তাকে;
তারপর অন্ধকারকে ছোট ছোট বলের মতো থাবা দিয়ে লুফে আনল সে
সমন্ত পৃথিবীর ভিতর ছড়িয়ে দিল।

সারাদিন মিছে কেটে গেল;
সারারাত বড্ডো খারাপ 
নিরাশায় ব্যর্থতায় কাটবে; জীবন
দিনরাত দিনগতপাপ 

ক্ষয় করবার মতো ব্যবহার শুধু।
ফণীমনসার কাঁটা তবুও তো স্নিধ শিশির 
মেখে আছে; একটিও পাখি শুন্যে নেই;
সব জ্ঞানপাপী পাখি ফিরে গেছে নীড়ে। 



দূর পৃথিবীর গন্ধে ভ'রে ওঠে আমার এ-বাঙালীর মন
আজ রাতে; একদিন মৃত্যু এসে যদি দূর নক্ষত্রের তলে
অচেনা ঘাসের বুকে আমারে ঘুমায়ে যেতে বলে,
তবুও সে-ঘাস এই বাংলার অবিরল ঘাসের মতন
মউরির মৃদু গন্ধে ভ'রে র'বে-স্তন
প্রথম জননী হ'য়ে যেমন ননীর ঢেউয়ে গলে
পৃথিবীর সব দেশে-সব চেয়ে ঢের দূর নক্ষত্রের তলে
সব পথে এই সব শান্তি আছে; ঘাস-চোখ-শাদা হাত-স্তন-

কোথাও আসিবে মৃত্যু-কোথাও সবুজ মৃদু ঘাস
আমারে রাখিবে ঢেকে-ভোরে, রাতে, দু'-পহরে পাখির হৃদয়
ঘাসের মতন সাথে ছেয়ে র'বে-রাতের আকাশ
নক্ষত্রের নীল ফুলে ফুটে র'বে;-বাংলার নক্ষত্র কি নয়?
জানিনাকোঃ তবুও তাদের বুকে স্থির শান্তি-শান্তি লেগে রয়ঃ
আকাশের বুকে যেন চোখ-শাদা হাত-স্তন-ঘাস-।


এইখানে সূর্যের ততদুর উজ্জ্বলতা নেই।
মানুষ অনেক দিন পৃথিবীতে আছে
'মানুষের প্রয়াণের পথে অন্ধকার
ক্রমেই আলোর মতো হতে চায়'-
ওরা বলে , ওরা আজো এই কথা ভাবে ।
একদিন সৃষ্টি পরিধি ঘিরে কেমনে আশ্চর্য এক আভা
দেখা গিয়েছিলো; মাদালীন দেখেছিলো-আরো কেউ-কেউ;
অম্বাপালী সুজাতা ও সংঘমিত্রা পৃথিবীর লৌকিক সূর্যের 
আড়ালে আর-এক আলো দেখেছিলো ;
হয়তো তা লুপ্ত এক বর পৃথিবীর 
আলোকের নিজ গুণ 
অথবা তখনকার মানুষের চোখের ও হৃদয়ের দোষ ।

এই বিশ শতকে এখন 
মানুষের কাছে আলো আঁধারের আর-এক রকম মানেঃ 
যেখআনে সূর্যের আলো ও নক্ষত্র বা প্রদীপের ব্যবহার নেই 
সেইখানে অন্ধকার '
যেখআনে চিন্তার ধারা রীতিহীন-শব্দের প্রয়োগ অসংগত-
প্রাণের আবেগে ঢের শতকের আপ্রাণ চেষ্টায় 
যেখানে সহিষ্ঞু স্থির মানুষের সাধনার ফলে 
বিপ্লবিনী নদীর বাঁধের মতো হ'য়ে-তবু কোনো একদিন 
কেন যেন জলের গর্জনে আলুলায়িত হয়েছে 
সেখানে (ওদের মতে) আলো নেই 
অথবা নিজের নিজ প্রতিহত ক'রে ফেলে আলো 
সেইখআনে অন্ধকার ।

মনীষীরা এ-রকম ভাবে আজ শুদ্ধ চিন্তা করে,
সমাজের কল্যান চায়,
দিক নির্ণয় করে ।
অটুট বাঁধের মতো মনে হয় জ্ঞানীদের মন যেন-
টেনিসির দামোদর অথবা কোশীর 
তবুও আগুন জল বাতাসের প্লবনের মানে
সেতু ভেঙে নব সেতু প্রণয়ন; আজ তা আত্মস্থ সেতু জানে?
মাঝে মাঝে বাসুকির লিপ্ত মাথা টলে ,
ক্লান্ত হ'য়ে শান্তি পায় অপরুপ প্রলয়-কম্পনে 
পৃথিবীর বন্দিনীরা হেসে ওঠে 
রেলের লাইনের মতো পাতা জ্ঞানবিজ্ঞানের অন্তহীন কার্যকারিতায়
সুখ আছে সৃষ্টি নেই । অনেক প্রসাদ আছে,প্রেম নেই 

অনেক কল্যাণশীল নগর জাগছে ;
সেইখানে দিনে সূর্য নিজে; 
নিয়ন টিউব গ্যাস রাত্রির ;
উন্মুক্ত বন্দর সব নীল সমুদ্রের 
পারে-পারে মানুষ ও মেশিনের যৌথ শক্তিবলে 
নীলিমাকে আটকেছে ইদুরের কলে। 
সূর্য ভারত চীন মিশরের ক্যলডিয়ার আদিম ভোরের 
প্রাথমিক উজ্জ্বলতা হারিয়ে ফেলেছে?

দিন প্রায় শেষ হয়ে এলে শাদা ডানার ঝিলিকে
আলো ঠিকরিয়ে গেলে বুঝেছি সংবাদবাহী আশ্চর্য পায়রা 
উড়ে যায় সূর্যকে টুকরো ক'রে ফেলে
খণ্ড আলোর মতো সঞ্চারিত করেছে আবেগে
প্রকৃতিতে ; কোনো মানুষের বুকে; তারপর 
মানুষের সাধারন ভাবনার বাজেট-ইনকাম-ট্যাক্স প্রভৃতি বিষয় 
ঠেকে নিভে গেছে।

উৎসব হৃদয় মনে কাজ ক'রে গেছে একদিনঃ
সমুদ্রের নীল পথে মহেন্দ্র চলছে--
সমস্ত ভারত শিলালিপির উদ্যমে আনন্দে ভরে গেছে;
এ-রকম উৎসাহের দিন আজ তবুও তো নেই আর ?
আমাদের কাজ আজ ছক ছলা, কিছু দূর চিন্তার সাধুতা  
ততদুর শব্দযোজনার সতর্ক সংগতি নিয়ে; 
মাঝে মাঝে হৃদয়েরও খুচরো টুকরো ব্যবহারে ;
(শাদা কালো রং এসে বার-বার-কেবলই মিশেছে অন্ধকারে)
সে-হৃদয় মানুষের আধুনিক সভ্যতার পটভুমিকায় 
শচীর মতন এসে দাঁড়াচ্ছে ;
অথবা সে ইন্দ্রাণীকে ভেদ করে অহল্যার মতো;
সহস্র চোখ না যোনি এতদিন পরে আজ কলকাতায় ইন্দ্রের শরীরে ?

ইন্দ্রে আজ এরা-ওরা ;
ইন্দ্রের আসনে আজ বেটপকা অন্তত বসা যায় 
শুল্ক আয়কর-বেশি খুদ অল্পকে অস্পষ্টভাবে দিলে ।

আজো তবু অবিরাম প্রয়াণ চলছে মানুষের;
শব্দের অঙ্গার থেকে স্ফুলিঙ্গের মতো ভাষা জ্ঞান
জ্ঞানের নিরভচ্ছিন্ন শববাহনের শক্তি খুঁজে তবু প্রেম
পাওয়া যায় কিনা তার অক্লান্ত সন্ধানে?
মহাযুদ্ধ শেষ হ'য়ে গেল
আবার যুদ্ধের ছায়া; 
পটভূমি দ্রুত সরে গেলে রুঢ় দেয়ালের মুখোমুখি এসে
আবার সূর্যের যেই প্রাণ উজ্জ্বলতা
চীন কুরুবর্ষে গ্রীসে বেথলেহমে হারিয়ে ফেলেছি-
তাকে শিশুসরলতা মূর্খের আরাধ্য স্বর্গ ভেবে
সূর্যের মধ্যন্দিত বড়ো ভাস্বরতা 
এখনও পাইনি খুঁজে।
এখানের দিনের- জীবনের স্পষ্ট বড়ো আলো  নেই;
ধ্যানের সনির্বন্ধ অন্ধকার এখনো আসেনি।
চারিদিকে ভোরের কি বিকেলের কাকজ্যোৎস্না ছায়ার ভিতর 
আহত নগরীগুলো কোনো এক মৃত পৃথিবীর
ভেতরের চিহ্ন ব'লে মনে হয়ঃ তবু 
মৃত্য এক শেষ শান্ত পবিত্রতা;
আমাদের আজকের পৃথিবীর মানুষ নগরগুলো সে-রকম 
আন্তরিকভাবে মৃত নয়।

বাজারদরের চেয়ে বেশি কালো টাকা ঘুষ দিয়ে 
জীবনকে পাওয়া যাবে ভেবে
যেন কোনো জীবনের উৎস-অন্বেষনে তারা সকলে চলছে;
পরস্পরের থেকে দূরে থেকে; ছিন্ন হ'য়ে বিরোধিতা করেছে 
সকলের আগে নিজে-অথবা নিজের দেশ- নিজের নেশন 
সবের উপর সত্য মনে ক'রে;- জ্ঞান পাপে অস্পষ্ট আবেগে।

মানুষের সকল ঘটনা গল্প নিস্ফলতা সফলতা যদি হাইড্রোজেনে
পুড়ে ছাই হয়ে যায় তবে হয়ে যাক ; 
এ-রকম অপূর্ব অপ্রীতি চারিদিকে 
আমাদের রাক্তের ভেতরে অনুরণিত হচ্ছে। 

কোথাও সার্থকাম কেউ নয়;
আমাদের শতাব্দীর মানুষের ছোটো বড়ো সফলতা সব 
মুষ্টিমেয় মানুষের যার-যার নিজের জিনিস, 
কোতি মানুষের মাঝে সমীচীন সমতায় বিতরিত হবার তা নয়।
এইখানে মর্মে কীট র'য়ে গেছে মানুষের রীতির ভিতরে 
রীতির বিধান দাতা মানুষের শোকাবহ দোষে ।
প্রকৃতি আবিল কিছু, তবু মানুষের 
প্রয়োজন -মতো তাতে  নিরর্মলতা আছে 
আরো কিছু আছে তাতে; যেন মানুষের সব-রকম প্রর্থনা
মিটিয়ে বা না-মিটিয়ে বা না মিটিয়ে প্রকৃ্তি ঘাসের শীর্ষে একফোঁটা নিঃশব্দ শিশিরে
নিঃশব্দ শিশিরকণা-সব মুল্য বিকাশের তীরে।

পাখিদের ডানা-পালকের থেকে বিকেলের আলো 
নিভে গেলে রাত্রির নক্ষত্রেরা হৃদয়ের আচ্ছন্নতা নেড়ে 
বাতাসের মুক্ত প্রবাহের মতো; যেন কোনো ঘুমন্তের মনে
কথা কাজ চিন্তা স্বপ্ন অকুতোভয়তা
নিজের স্বদেশে এলো ।

চারিদিকে অবিরল নিমিত্তের ভাগীর মতন 
এই সব আকাশ নক্ষত্র নীর জল;
মানুষের দিনরাত্রি প্রণয়নে অহেতুক নির্দেশের মতো
র'য়ে গেছে শতাব্দীর আঁধারে আলোয় ।
কেউ তাকে না বলতে এ-পৃথিবী সকলের গভীর আলোয়
দেখা দেয়; কেউ তাকে না চাইতে তবু ইতিহাসে 
দুপুরের ঢেউ তার কেমন কর্কশ ক্রন্দনে কেঁপে ওঠে;
নিসর্গের কাছ থেকে স্বচ্ছ জল পেয়ে তবু নদী মানুষের
মূঢ় রক্তে ভরে যায়; সময় সন্দিগ্ধ হ'য়ে প্রশ্ন করে, ' নদী,
নির্ঝরের থেকে নেমে এসেছো কি? মানুষের হৃদয়ের থেকে?'
হৃদয়, হৃদয় তুমি !



কটি নক্ষত্র আসে; তারপর একা পায়ে চ'লে
ঝাউয়ের কিনার ঘেঁষে হেমন্তের তারাভরা রাতে
সে আসবে মনে হয়; - আমার দুয়ার অন্ধকারে
কখন খুলেছে তার সপ্রতিভ হাতে!
হঠাৎ কখন সন্ধ্যা মেয়েটির হাতের আঘাতে
সকল সমুদ্র সূর্য সত্বর তাকে ঘুম পাড়িয়ে রাত্রি হতে পারে
সে এসে এগিয়ে দেয়; 
শিয়রে আকাশ দূর দিকে
উজ্জ্বল ও নিরুজ্জ্বল নক্ষত্র গ্রহের আলোড়নে
অঘ্রানের রাত্রি হয়;
এ-রকম হিরন্ময় রাত্রি ইতিহাস ছাড়া আর কিছু রেখেছে কি মনে।

শেষ ট্রাম মুছে গেছে, শেষ শব্দ, কলকাতা এখন
জীবনের জগতের প্রকৃতির অন্তিম নিশীথ;
চারিদিকে ঘর বাড়ি পোড়ো-সাঁকো সমাধির ভিড়;
সে অনেক ক্লান্তি ক্ষয় অবিনশ্বর পথে ফিরে
যেন ঢের মহাসাগরের থেকে এসেছে নারীর
পুরোনো হৃদয় নব নিবিড় শরীরে।


আমরা যাই নি মরে আজও--তবু কেবলই দৃশ্যের জন্ম হয়:
মহীনের ঘোড়াগুলো ঘাস খায় কার্তিকের জোছনার প্রান্তরে,
প্রস্তরযুগের সব ঘোড়া যেন--এখনও ঘাসের লোভে চরে
পৃথিবীর কিমাবার ডাইনামোর 'পরে।
আস্তাবলের ঘ্রাণ ভেসে আসে একভিড় রাত্রির হাওয়ায়;
বিষন্ন খড়ের শব্দ ঝ'রে পড়ে  ইস্পাতের কলে;
চায়ের পেয়ালা কটা বেড়ালছানায়র মতো--ঘুমো--ঘেয়ো
                       কুকুরের অস্পষ্ট কবলে
হিম হয়ে নড়ে গেল ওপাশের পাইস্ রেস্তরাঁতে;
প্যারাফিন-লন্ঠন নিভে গেল গোল আস্তাবলে।
            সময়ের প্রশান্তির ফুঁয়ে;
এই সব ঘোড়াদের নিওলিথ-স্তব্ধতার জোছনাকে ছুঁয়ে।


জার বছর শুধু খেলা করে অন্ধকারে জোনাকির মতো;
         চারিদিকে চিরদিন রাত্রির নিধান;
বালির উপরে জ্যোৎস্না — দেবদারু ছায়া ইতস্তত
বিচূর্ণ থামের মতো: দ্বারকার; — দাঁড়ায়ে রয়েছে নত, ম্লান।
শরীরে ঘুমের ঘ্রাণ আমাদের ঘুচে — গেছে জীবনের সব লেনদেন;
‘মনে আছে?’ শুধালো সে — শুধালাম আমি শুধু, ‘বনলতা সেন?’



তোমাকে দেখার মতো চোখ নেই- তবু,
গভীর বিস্ময়ে আমি টের পাই- তুমি
আজো এই পৃথিবীতে র'য়ে গেছি।
কোথাও সান্ত্বনা নেই পৃথিবীতে আজ;
বহুদিন থেকে শান্তি নেই।
নীড় নেই
পাখিরো মতন কোনো হৃদয়ের তর।
পাখি নেই।
মানুষের হৃদয়কে না জাগালে তাকে
ভোর, পাখি, অথবা বসন্তকাল ব’লে
আজ তার মানবকে কী ক’রে চানাতে পারে কেউ।
চারিদিকে অগণন মেশিন ও মেশিনের দেবতার কাছে
নিজেকে স্বাধীন ব’লে মনে ক’রে নিতে গিয়ে তবু
মানুষ এখনও বিশৃঙ্খল।
দিনের আলোর দিকে তাকালেয় দেখা যায় লোক
কেবলি আহত হ’য়ে মৃত হ’য়ে স্তব্ধ হয়;
এ ছাড়া নির্মল কোনো জননীতি নেই।
যে-মানুষ- যেই দেশে টিঁকে থাকে সে-ই
ব্যক্তি হয়- রাজ্য গড়ে- সাম্রাজ্যের মতো কোনো ভূমি
চায়। ব্যক্তির দাবিতে তাই সাম্রাজ্য ভেঙে গিয়ে
তারই পিপাসায়
গ’ড়ে ওঠে।
এ ছাড়া অমল কোনো রাজনীতি পেতে হ’লে তবে
উজ্জ্বল সময়স্রোতে চ’লে যেতে হয়।
সেই স্রোত আজো এই শতাব্দীর তরে নয়।
সকলের তরে নয়।
পঙ্গপালের মতো মানুষেরা চরে;
ঝ’রে পড়ে।
এই সব দিনমান মৃত্যু আশা আলো গুনে নিতে
ব্যাপ্ত হ’তে হয়।
নবপ্রস্থানের দিকে হৃদয় চলেছে।
চোখ না এড়ায়ে তবু অকস্মাৎ কখনো ভোরের জনান্তিকে
চোখে থেকে যায়
আরো-এক আভাঃ
আমাদের এই পৃথিবীর এই ধৃষ্ট শতাব্দীর
হৃদয়ের নয়- তবু হৃদয়ের নিজের জিনিস
হ’য়ে তুমি র’য়ে গেছ।

তোমার মাথাত চুলে কেবলই রাত্রের মতো চুল
তারকার অনটনে ব্যাপক বিপুল
রাতের মতন তার একটি নির্জন নক্ষত্রকে
ধ’রে আছে।
তোমার হৃদয়ে গায়ে আমাদের জনমানবিক
রাত্রি নেই। আমাদের প্রাণে এক তিল
বেশি রাত্রির মতো আমাদের মানবজীবন
প্রাচারিত হ’য়ে গেছে ব’লে-
নারি,
সেই এক তিল কম।
আর্ত রাত্রি তুমি।

শুধু অন্তহীন ঢল, মানব-খচিত সাঁকো, শুধু অমানব নদীদের
অপর নারীর কন্ঠ তোমার নারীর দেহ ঘিরে;
অতএব তার সেই সপ্রতিভ অমেয় শরীরে
আমাদের আজকের পরিভাষা ছাড়া আরো নারী
আছে। আমাদের যুগের অতীত এক কাল
র’য়ে গেছে।
নিজের নুড়ির ’পরে সারাদিন নদী
সূর্যের- সুরের বীথি, তবু
নিমেষে উপল নেই- জলও কোন্‌ অতীতে মরেছে;
তবু নবীন নুড়ি- নতুন উজ্জ্বল জল নিয়ে আসে নদী;
জানি আমি জানি আদি নারী শরীরিণীকে স্মৃতির
(আজকে হেমন্ত ভোরে) সে কবের আঁধার অবধি;
সৃষ্টির ভীষণ অমা ক্ষমাহীনতায়
মানবের হৃদয়ের ভাঙা নীলিমায়
বকুলের বনে মনে অপার রক্তের ঢলে গ্লেশিয়ারে জলে
অসতী না হয় তবু স্মরণীয় অনন্ত উপলে
প্রিয়াকে পীড়ন ক’রে কোথায় নভের দিকে চলে।



কেন মিছে নক্ষত্রেরা আসে আর? কেন মিছে জেগে ওঠে নীলাভ আকাশ?
কেন চাঁদ ভেসে ওঠেঃ সোনার ময়ূরপঙ্খী অশ্বত্থের শাখার পিছনে?
কেন ধুলো সোঁদা গন্ধে ভরে ওঠে শিশিরের চুমো খেয়ে-
                                                    গুচ্ছে গুচ্ছে ফুটে ওঠে কাশ?
খঞ্জনারা কেন নাচে? বুলবুলি দুর্গাটুনটুনি কেন ওড়াওড়ি করে বনে বনে?
আমরা যে কমিশন নিয়ে ব্যস্ত- ঘাটি বাঁধি-ভালোবাসি নগর ও বন্দরের শ্বাস
ঘাস যে বুটের নিচে ঘাস শুধু- আর কিছু নয় আহা-
                                 মোটর  যে সবচেয়ে বড় এই মানবজীবনে
খঞ্জনারা নাচে কেন তবে আর- ফিঙা বুলবুলি কেন উড়াউড়ি করে বনে বনে?
----------
রৌদ্র-ঝিলমিল্,
ঊষার আকাশ, মধনিশীথের নীল,
অপার ঐশ্বর্যবেশে দেখা তুমি দাও বারে বারে
নিঃসহায় নগরীর কারাগার-প্রাচীরের পারে ।
-উদ্বেলিছে হেথা গাঢ় থূম্রের কুন্ডলী,
উগ্র চূল্লীবহ্নি হেথা অনিবার উঠিতেছে জ্বলি',
আরক্ত কঙ্কর গুলি মরুভূর তপ্তশ্বাস মাখা,
-মরীচিকা-ঢাকা
অগণন যাত্রিকের প্রাণ
খুঁজে মরে অনিবার,-পায় নাক' পথের সন্ধান;
চরণে জড়ায়ে গেছে শাসনের কঠিন শৃঙ্খল,-
হে নীলিমা নিষ্পলক, লক্ষ বিধি-বিধানের এই কারাতল
তোমার ও মায়াদণ্ডে ভেঙেছ মায়াবী।
জনতার কোলাহলে একা ব'সে ভাবি
কোন্ দূর জাদুপুর-রহস্যের ইন্দ্রজাল মাখি'
বাস্তবের রক্ততটে আসিলে একাকী;
স্ফটিক আলোকে তব বিথ্যারিয়া নীলাম্বরখানা
মৌন স্বপ্ন-ময়ূ্রের ডানা!
চোখে মোর মুছে যায় ব্যাধবিদ্ধা ধরণীর রুধির-লিপিকা,
জ্ব'লে ওঠে অন্তহারা আকাশের গৌরী দীপশিখা!
বসুধার অশ্রু-পাংশু  আতপ্ত সৈকত,
ছিন্নবাস, নগ্নশির ভিক্ষুদল, নিষ্করণ এই রাজপথ,
লক্ষ কোটি মুমূর্ষুর এই কারাগার,
এই ধূলি,-ধুম্রগর্ভ বিস্তৃত  আঁধার
ডুবে যায় নীলিমায়, -স্বপ্নায়ত মুগ্ধ আঁখিপাতে,
-শঙ্খশুভ্র মেঘপুঞ্জে, শুক্লাকাশে, নক্ষত্রের রাতেঃ
ভেঙে যায় কীটপ্রায় ধরণীর বিশীর্ণ নির্মোক,
তোমার চকিত স্পর্শে হে অতন্দ্র দূর কল্পলোক।


শীতের কুয়াশা মাঠে ;অন্ধকারে এইখানে আমি।
আগত ও অনাগত দিন দিন যেন নক্ষত্র বিশাল শূন্যতার
এই দিক - অথবা অপর দিক;দুয়েরি প্রানের
বিচিত্র বিষয়জ্ঞানে মিলে গেছে;- তবুও প্রেমের
অমর সম্মতিক্রমে । পৃথিবীর যে কোনো মানব
দেশ কাল যে কোনো অপর দেশ সময় ও মানুরের তরে 
সেবা জ্ঞান শৃঙ্খলার অবতার হ'য়ে সব বাধ্যব্যথাহারা
নবীন ভুগোলোকে মিশে গেছে;-দিকভ্রান্তিহীন
সারসের মত ,-নীল আকশকে ঈষৎ ক্রেংকারে
খুলে ফেলে।যা হয়েছে যা হয়নি সবই নক্ষত্রবীথির
একজন অথবা অপরজন,- নিজেদের হৃদয় যন্ত্রের
নিকটে সত্যের মত প্রতিভাত হ;য়ে উঠে তারা
অনন্ত আমার পটভূমির ভিতরে
অনিমেষ সময়ের মত জ্বলে ,-মনে হয় আশা

অথবা নিরাশা যদি শতাব্দীর জীবনকে খেয়ে শেষ করে
পবিত্রতায় তবু দিক ও সময় মিলে একজন অমলিন তারা
অমিলের উর্ণা ধোঁয়া ছায়া কেটে মিলনের পথে
জ্ব'লে যায়;যায় না কি?-নিভু'-নিভু হ'য়ে শীতকালের দেয়ালে
ফুটে ওঠে ; কথায় কারনে কামে অগনন ক্লেদে কনফারেন্স
বাতির অভাব হ'লে পৃথিবীর মানচিত্রে অন্ধকারে পথ
দেখবার মত কোনো কাউকে না পেলে ঐ তারাবলী তরা
প্রাণের ভিতরে জড় মুল্যের অদিক ব্যাপ্তি ,- চারদিকে এই
অবিচ্ছিন্ন পাতা ছায়া শিশিরের নগরের হ্রদয়কম্পনে ব'সে আমি
তোমাকে জাগায়ে দিয়ে ,প্রিয়,সব কালীন জননী 
মানুষের এক জাতি এক দেশ এক মূত্যু একটি জীবন এক
ঘহন আলোকে দেখি না কি?প্রেতের রোলের ভিতরে বাঙ্গালীর 
ঘর ভেঙে ঝ'রে গেলে জেনিভার অমেয় প্রাসাদ
মরে যায় ;- ফ্ল্যাণ্ডাস, ভাডুন,ভিমি রিজ,ইউক্রেইন,
হোয়াংহো,ণীপার,রাইন,চিনদুইনের পারে সব শব 
কলকাতা হাওড়া মেদিনীপুর ডায়মন্ড হারবারে বাংলায়
অগণন মানবের মৃতদেহ প্রমানিত হ'য়ে 
কিরকম শুক্ল সৌভ্রত্রের মত,চেয়ে দেখ ,ছড়ায়ে র'য়েছে ।
নুতন মৃত্যূর বীজ নয়-ওরা নুতন নেশন -
বীজ নুতন বঞ্চনা - ধ্বংস মৃততৃষ্ণাবীজ নয় ;নব-নব প্রাণনের 
সংযমে পৃথিবী গ'ড়ে সফলতা পাবে মনে হয়-


-বেলা ব'য়ে যায়।
  গোধূলির মেঘ-সীমানায়
       ধুম্র মনৌ সাঁঝে
নিত্য নব দিবসের মৃত্যূঘণ্টা ব্যাজে
শতাব্দীর শবদেহে শ্মশানের ভস্মবহ্ন জ্বলে;
       পান্থ ম্লান চিতার কবলে
একে একে ডুবে যাই দেশ, জাতি, সংসার, সমাজ;
কার লাগি হে সমাধি তুমি একা ব'সে আছো আজ
           কী এক বিক্ষুব্ধ প্রেতকায়ার মতন।
অতীতের শোভাযাত্রা কোথায় কখন
             চকিতে মিলিয়ে গেছে-পাও নাই টের;
কোন দিবা অবসানে গৌরবের লক্ষ মুসাফের
দেউটি নিভায়ে গেছে,-চ'লে গেছে প্রিয়া,
যুগান্তের মণিময় গেহবাস ছাড়ি
চকিতে চলিয়া গেছে বাসনা-পসারী
কবে কোন্ বেলা শেষে হায়
দূর অস্তশেখেরের গায়।
মরমে পশেনি তব তাহাদের বিদায়ের বাণী,
তোরনে আসেনি তব লক্ষ-লক্ষ মরণ-সন্ধানী
অশ্রু-ছলছল চোখে,-পাণ্ডর বদনে;
কৃষ্ণ যবনিকা কবে ফেলে তারা গেল দূর দ্বারে বাতায়নে
জান নাই তুমি
জানে না ত মিশরের মূক মরুভূমি
তাদের সন্ধান।
হে নির্বাক পিরামিড্-অতীতের স্তব্ধ প্রেত-প্রাণ,
অবিচল স্মৃতির মন্দির;
আকাশের পানে চেয়ে আজো তুমি ব'সে আছো স্থির।
নিষ্পলক যুগ্মভুরু তুলে
চেয়ে আছো অনাগত উদধির কূলে
মেঘ-রক্ত ময়ূখের পানে,
জ্বলিয়া যেতেছে নিত্য নিশি-অবসানে
নূতন ভাস্কর;
বেজে ওঠে অনা মোম্ননের স্বর
নবোদিত অরুণের সনে
কোন্ আশা-দুরাশার ক্ষণস্থায়ী অঙুলি-তাড়নে।
-পিরামিড্-পাষানণের মর্ম ঘেরি নেচে যায় দু'দণ্ডের 
রুধির-ফোয়ারা-
কী এক প্রগল্ভ উষ্ণ উল্লাসের সাড়া।
থেমে যায় পান্থবীণা মুহূর্তে কখন,
শতাব্ধীর বিরহীর মন
নিটল নিথর
সন্তরি ফিরিয়া মরে গগনের রক্ত পীত সাগরের পর।
বালুকার স্ফীত পারাবারে
লোল মৃগতৃষ্ণিকার দ্বারে
মিশরের অপহ্নত অন্তরের লাগি,
মৌন ভিক্ষা মাগি'।
খুলে যাবে কবে রুদ্ধ মায়ার দুয়ার।
মুখরিত প্রাণের সঞ্চার
ধ্বনিত হইবে কবে কলহীন নীলার বেলায়-
বিচ্ছেদের নিশি জেগে আজো তাই ব'সে আছে পিরামিড্ হায়।
কত আগন্তুক-কাল,-অতিথি-সভ্যতা
তোমার দুয়ারে এসে ক'য়ে যায় অসংবৃত অন্তরের কথা,
ভুলে যায় উচ্ছৃঙ্খল রুদ্র কোলাহল;
-তুমি রহ নিরুত্তর,-নির্বেদী,-নিশ্চল।
মৌন, অন্যমনা;
-প্রিয়ার বক্ষের পরে বসি একা নীরবে করিছ তুমি শবের সাধনা-
হে প্রেমিক-স্বতন্ত্র স্বরাট্।
-কবে সুপ্ত উৎসবের স্তব্ধ ভাঙা হাট
উঠিবে জাগিয়া,
সম্মিত নয়ন তুলি' কবে তব প্রিয়া
আঁকিবে চুম্বন তব স্বেদ-কৃষ্ণ পাণ্ডু চূর্ণ, ব্যথিত কপোলে।
মিশর-অলিন্দে কবে গরিমার দীপ যাবে জ্ব'লে';
ব'সে আছো অশ্রুহীন স্পন্দহীন তাই,
-ওলটি' পালটি' যুগ-যুগান্তের শ্মশানের ছাই
জাগিয়া রয়েছে তব প্রেত-আঁখি,-প্রেমের প্রহরা।
-মোদের জীবনে যবে জাগে পাতা-ঝরা
হেমন্তের বিদায়-কুহেলি,
অরুন্তুদ আঁখি মেলি'
গড়ি মোরা স্মৃতির শ্মশান
দুদিনের তরে শুধু,-নবোৎফুল্লা মাধবীর গান
মোদের ভুলায়ে নেয় বিচিত্র আকাশে
নিমেষে চকিতে;
-অতীতের হিমগর্ভ কবরের পাশে
ভুলে যাই দুই ফোঁটা অশ্রু ঢেলে দিতে।


অনেক সময় পাড়ি দিয়ে আমি আবশেষে কোনো এক বলয়িত পথে 
                 মানুষের হৃদয়ের প্রীতির মতন এক বিভা 
দেখেছি রাত্রির রঙে বিভাসিত হয়ে থেকে আপনার প্রাণের প্রতিভা
                 বিচ্ছুরিত ক'রে দেয় সঙ্গীতের মত কণ্ঠস্বরে । 
                 হৃদয়ে নিমীল হয়ে অনুধ্যান করে
ময়দানবের দ্বীপ ভাঙে ফেলে স্বভাবসূর্যের গরিমাকে। 
                 চিন্তার তরঙ্গ তুলে যখন তাহাকে
                 ডেকে যায় আমাদের রাত্রির উপরে-
পঙ্কিল ইঙ্গিত এক ভেসে ওঠে নেপথ্যের অন্ধকারেঃ আধো ভূত আধেক মানব 
                  আধের শরীর-তবু অধিক গভীরতর ভাবে এক শব ।

নিজের কেন্দ্রিক গুনে সঞ্চারিত হ'য়ে উঠে আপনার নিরালোকে ঘোরে
আচ্ছন্ন কুহক, ছায়া কুবাতাস;-আধো চিনে আপনার জাদু চিনে নিতে 
ফুরাতেছে-দাঁড়াতেছে-তুমি তাকে স্থির প্রেমিকের মত অবয়ব দিতে
সেই ক্লীববিভুতিকে ডেকে গেলে নিরাময় অদিতির ক্রোড়ে।
                   অনন্ত আকাশবোধে ভ'রে গেলে কালের দু'ফুট মরুভুমি।
অবহিত আগুনের থেকে উঠে যখন সিংহ, মেঘ, কন্ন্যা, মীন
ববিনে জড়নো মমি-মমি দিয়ে জড়ানো ববিন,- 
প্রকৃতির পরিবেদনার চেয়ে বেশী প্রামাণিক তুমি
                     সামান্য পাখি ও পাতা ফুল 
মর্মরিক ক'রে তোলে ভয়াবহভাবে সৎ অর্থসঙ্কুলে ।
যে সব বিস্রস্ত অগ্নি লেলিহান হ'য়ে ওঠে উনুনের অতলের থেকে 
                     নরকের আগুনের দেয়ালকে গড়ে, 
                      তারাও মহৎ হ'য়ে অবশেষে শতাব্দীর মনের ভিতরে 
দেয়ালে অঙ্গার, রক্ত, এক্যুয়ামেরিন আলো এঁকে 
নিজেদের সংগঠিত প্রাচীরকে ধুলিসাৎ ক'রে
                      আধেক শবের মত স্থির
                      তবুও শবের চেয়ে বিশেষ অধীরঃ
                     প্রসারিত হ'তে চায় ব্রহ্মাণ্ডের ভোরে;
সেইসব মোটা আশা, ফিকে রং, ইতর ফানুষ,
ক্লীবকৈবল্যের দিকে যুগে যুগে যাদের পাঠাল দরায়ুস।
সে সবের বুক থেকে নিরুত্তেজ শব্দ নেমে গিয়ে 
প্রশ্ন করে যেতেছিল সে সময়ে নাবিকের কাছেঃ
সিন্ধু ভেঙ্গে কত দূর নড়কের সিঁড়ি নেমে আছে?-
ততদুর সোপানের মত তুমি পাতালের প্রতিভা সেঁধিয়ে
অবারিতভাবে শাদা পাখির মতন সেই ঘুরুনো আধেরে
নিজে প্রমানিত হ'য়ে অনুভব করেছিলে শোচনীর সীমা
                      মানুষের আমিষের ভীষণ গ্লানিমা,
বৃহস্পতি ব্যাস শুক্র হোমরের হায়রাণ হাড়ে 
 বিমুক্ত হয় না তবু-কি ক'রে বিমুক্ত তবু হয়ঃ
ভেবে তারা শুক্ল অস্থি হ'ল অফুরান্ত সূর্যময় ।
অতএব আমি আর হৃদয়ের জনপরিজন সবে মিলে 
শোকাবহ জাহাজের কানকাটা টিকিটের প্রেমে
রক্তভ সমুদ্র পাড়ি দিয়ে এই অভিজ্ঞের দেশে
প্রবেশ ক'রেছি তার ভূখণ্ডের তিসি ধানে তিলে।
এখানে উজ্জ্বল মাছে ভ'রে আছে নদী ও সাগরঃ
নীরক্ত মানুষের উদ্বোধিত করে সব অপরুপ পাখি;
কেউ কাকে দূরে ফেলে রয় না একাকী।
যে সব কৌটিল্য, কূট নাগার্জুন কোথাও পায়নি সদুত্তর-
এইখানে সেই সব কৃতদার, স্নান দার্শনিক 
ব্রহ্মান্ডের গোল কারুকার্য আজ রুপালী, সোনালী মোজায়িক ।
একবার মানুষের শরীরের ফাঁস থেকে বা'র হয়ে তুমিঃ
(সে শরীরের ঈশ্বরের চেয়ে কিছু কম গরীয়ান)
যে কোনো বস্তুর থেকে পেতেছে সম্মিত সম্মান;
 
যে কোনো সোনার বর্ণ সিংহদম্পতির মরুভুমি,
অথবা ভারতী শিল্পী একদিন যেই নিরাময় 
গরুড় পাখির মূর্তি গড়েছিল হাতীর ধূসরতর দাঁতে,
অথবা যে মহীয়সী মহিলারা তাকাতে তাকাতে
নীলিমার গরিমার থেকে এক গুরুতর ভয়
ভেঙে ফেলে দীর্ঘছন্দে ছায়া ফেলে পৃথিবীর 'পরে,-
কবিতার গাঢ় এনামেল আজ সেই সব জ্যোতির ভিতরে ।।



সে অনেক রাজনীতি রুগ্ন নীতি মারী
মন্বন্তর যুদ্ধ ঋণ সময়ের থেকে 
উঠে এসে এই পৃথিবীর পথে আড়ই হাজার 
বছরে বয়সী আমিঃ
বুদ্ধকে স্বচক্ষে মহানির্বাণের আশ্চর্য শান্তিতে 
চ'লে যেতে দেখে-তবু-অবিরল অশান্তির দীপ্তি ভিক্ষা ক'রে
এখানে তোমরা কাছে দাড়ায়ে রয়েছি;
আজ ভোরে বাংলার তেরোশো চুয়ান্ন সাল এই 
কোথাও নদীর জলে নিজেকে গণনা করে নিতে ভুলে গিয়ে 
আগামী লোকের দিকে অগ্রসর হ'য়ে যায়; আমি 
তবু নিজেকে রোধ ক'রে আজ থেমে যেতে চাই  
তোমার জ্যোতির কাছে; আড়াই হাজার 
বছর তাহ'লে আজ এইখানে শেষ হ'য়ে গেছে ।

নদীর জলের পথে মাছরাঙা ডানা বাড়াতেই 
আলো ঠিকরায়ে গেছে-যারা পথে চ'লে যায় তাদের হৃদয়ে ;
সৃষ্টির প্রথম আলোর কাছে আহা,
অন্তিম আভার কাছে ; জীবনের যতিহীন প্রগতিশীলতা 
নিখিলের স্মরণীয় সত্য ব'লে প্রমানিত হ'য়ে গেছে; দেখ
পাখি চলে ,তারা চলে সূর্য মেঘে জ্ব'লে যায়, আমি 
তবুও মধ্যম পথে দাঁড়ায়ে র'য়েছি- তুমি দাঁড়াতে বলোনি ।
আমাকে দেখনি তুমি ; দেখবার মতো 
অপব্যয়ী কল্পনার ইন্দ্রত্বের আসনে আমাকে 
বসালে চকিত হ'য়ে দেখে যেতে যদি-তবু, সে আসনে আমি 
যুগে-যুগে  সাময়িক শত্রুদের বসিয়েছি, নারি ,
ভালোবেসে ধ্বংস হয়ে গেছে তারা সব । 
এ-রকম অন্তহীন পটভুমিকায়-প্রেমে- 
নতুন ঈশ্বরদের বার-বার লুপ্ত হ'তে দেখে 
আমারো হৃদয় থেকে তরুণতা হারায়ে গিয়াছে;
অথচ নবীন তুমি ।

নারি, তুমি সকালের জল উজ্জ্বলতা ছাড়া পৃথিবীর কোনো নদীকেই 
বিকেলে অপর ঢেউয়ে খরশান হ'তে 
দিতে ভুলে গিয়েছেলে; রাতের প্রখর জলে নিয়তির দিকে 
ব'হে যেতে দিতে মনে ছিলো কি তোমার ?
এখনও কি মনে নেই ?

আজ এই পৃথিবীর অন্ধকার মানুষের হৃদয়ে বিশ্বাস 
কেবলই শিথিল হ'য়ে যায়; তবু তুমি 
সেই শিথিলতা নও, জানি, তবু ইতিহাসরীতিপ্রতিভার
মুখোমুখি আবছায়া দেয়ালের মত নীল আকাশের দিকে 
উর্ধ্বে উঠে যেতে চেয়ে তুমি 
আমাদের দেশে কোনো বিশ্বাসের দীর্ঘ তরু নও ।
 
তবু
কী যে উদয়ের সাগরের প্রতিবিম্ব জ্ব'লে ওঠে রোদে।
উদয়ের সমাপ্ত হ'য়ে গেছে নাকি সে অনেক আগে?
কোথাও বাতাস নেই, তবু 
মর্মরিত হ'য়ে ওঠে উদয়ের সমুদ্রের পারে।
কোনো পাখি 
কালের ফোকরে আজ নেই, তবু, নব সৃষ্টিমরালের মতো কলম্বরে 
কেন কথা বলি; কোনো নারী 
নেই, তবু আকাশহংসীর কণ্ঠে ভোরের সাগর উতরোল। 



সময়ের কাছে এসে সাক্ষ্য দিয়ে চ'লে যেতে হয়
কী কাজ করেছি আর কী কথা ভেবেছি।
সেই সব একদিন হয়তো বা কোনো এক সমুদ্রের পারে
আজকের পরিচিত কোনো নীল আভার পাহাড়ে
অন্ধকারে হাড়কঙ্করের মতো শুয়ে
নিজের আয়ুর দিন তবুও গণনা ক'রে যায় চিরদিন;
নীলিমার কাছ থেকে ঢের দূরে স'রে গিয়ে,
সূর্যের আলোর থেকে অন্তর্হিত হ'য়েঃ
পেপিরাসে- সেদিন প্রিন্টিং প্রেসে কিছু নেই আর;
প্রাচীন চীনের শেষে নবতম শতাব্দীর চীন
সেদিন হারিয়ে গেছে।

আজকে মানুষ আমি তবুও তো- সৃষ্টির হৃদয়ে
হৈমন্তিক স্পন্দনের পথে ফসল;
আর এই মানবের আগামী কঙ্কাল;
আর নব-
নব-নব মানবের তরে
কেবলি অপেক্ষাতুর হ'য়ে পথ চিনে নেওয়া-
চিনে নিতে চাওয়া;
আর সে-চলার পথে বাধা দিয়ে অন্নের সমাপ্তিহীন ক্ষুধা;
(কেন এই ক্ষুধা-
কেনই বা সমাপ্তিহীন!)
যারা সব পেয়ে গেছে তাদের উচ্ছিষ্ট,
যারা কিছু পায় নাই তাদের জঞ্জাল;
আমি এই সব।

সময়ের সমুদ্রের পারে
কালকের ভোরে আর আজকের অন্ধকারে
সাগরের বড়ো শাদা পাখির মতন
দুইটি ছড়ানো ডানা বুকে নিয়ে কেউ
কোথাও উচ্ছল প্রাণশিখা
জ্বালায়ে সাহস সাধ স্বপ আছে- ভাবে।
ভেবে নিক- যৌবনের জোবন্ত প্রতীকঃ তার জয়!
প্রৌঢ়তার দিকে তবু পৃথিবীর জ্ঞানের বয়স
অগ্রসর হ'য়ে কোন্‌ আলোকের পাখিকে দেখেছে?
জয়, তার জয়, যুগে-যুগে তার জয়!
ডোডো পাখি নয়। 

মানুষেরা বার-বার পৃথিবীর আয়ুতে জন্মেছে;
নব নব ইতিহাস-সৈকতে ভিড়েছে;
তবুও কোথাও সেই অনির্বচনীয়
স্বপনের সফলতা- নবীনতা- শুভ্র মানবিকতার ভোর?
নচিকেতা জরাথ্রুস্ট্র লাওৎ-সে এঞ্জেলো রুশো লেনিনের মনের পৃথিবী
হানা দিয়ে আমাদের স্মরণীয় শতক এনেছে?
অন্ধকারে ইতিহাসপুরুষের সপ্রতিভ আঘাতের মতো মনে হয়
যতই শান্তিতে স্থির হ'য়ে যেতে চাই;
কোথাও আঘাত ছাড়া- তবুও আঘাত ছাড়া অগ্রসর সূর্যালোক নেই।
হে কালপুরুষ তারা, অনন্ত দ্বন্দের কোলে উঠে যেতে হবে
কেবলি গতির গুণগান গেয়ে- সৈকত ছেড়েছি এই স্বচ্ছন্দ উৎসবে;
নতুন তরঙ্গে রৌদ্রে বিপ্লবে মিলনসূর্যে মানবিক রণ
ক্রমেই নিস্তেজ হয় ক্রমেই গভীর হয় মানবিক জাতীয় মিলন?
নব-নব মৃত্যুশব্দ রক্তশব্দ ভীতিশব্দ জয় ক'রে মানুষের চেতনার দিন
অমেয় চিন্তায় খ্যাত হ'য়ে তবু ইতিহাসভুবনে নবীন
হবে না কি মানবকে চিনে- তবু প্রতিটি ব্যক্তির ষাট বসন্তের তরে!
সেই সুনিবিড় উদ্বোধনে- 'আছে আছে আছে, এই বোধির ভিতরে
চলেছে নক্ষত্র, রাত্রি, সিন্ধু, রীতি, মানুষের বিষয় হৃদয়;
জয় অস্তসূর্য, জয়, অলখ অরুণোদয়, জয়।'



সে এক দেশ অনেক আগের শিশুলোকের থেকে
সাগরগামী নদীর মত স্বরে 
আমাদের মনের ঘুঘুমরালহসী ঝাউয়ের বনে
আধো আলোচ্ছায়াচ্ছন্ন ভাবে মনে পড়ে
টিউটনের গল্পে ছড়ায় সাগরে সূর্যালোকে 
থেমে থেকে আভাস দিয়ে যেত;-
গ্রিমের থেকে... শিলার সানুজ দানবীয়
গ্যেটের সে দেশ সূর্য আনিকেত?
মাঝে মাঝে  আমার দেশের শিপ্রা, পদ্মা, রেবা, ঝিলাম, জলশ্রীকে  আমি
সর্পীবোনের মতন কোথাও পাহাড় অবধি 
অথবা নীল ভূকল্লোলে সাগর সুভাষিত করতে গিয়ে শুনেছিলাম রাইনের মত নদী 
কি এক গভীর হাইমারী মেঘ সূর্য বাতাস নিয়ে 
নর-নারী নগর গ্রামীণতায় ব্যস্ত রীতি
লক্ষ্য করে'ই সবিতাসাধ জানিয়েছিল,-তিন দশকের পরে
এ-সব সপ্নমিশেল কি এক শূন্য অনুমিতি।

যদিও আমি আজো বেশি সূর্য ভালোবাসি 
তবুও যারা মনের নীহারিকার পথে ঠাণ্ডা অমল দিন
জাগিয়ে সূর্যপ্রতিম আকাশ সমাজ নিয়ে যাত্রা ক'রেছিল 
সে সব হ্রিদয়গ্রাহী টেলার রিলেকে হ্যোল্ডারলিন
সবংশে কি হারিয়ে গেছে রাইখশরীরের থেকে?-
ব্যাক্তি স্বাধীনতায় ঘুরে অনাথ মানবতার লেনদেন 
শুধতে ভুলে গিয়ে কি ভয় রক্ত গ্লানি রিরংসা ফুঁপিয়ে 
রেখে গেছে অমোঘ বর্বরতা কোথায় তবুও নেই?- তবু এই প্রশ্ন আতুর মনে
গভীররত হৃদয়ব্যাধির ঈষৎ সমাধান 
আজকের ভীষণ নিরুদ্দেশের অন্ধকারে রয়েছে টিয়টন ?
রোনকে চিনি,- ইউরোপের হৃদয় রাইনযান
সহোদরার মতন রৌদ্র আকাশ মাতি যব গোধুমের পাশে
যুগে যুগে উত্তরণের লক্ষ্যে প্রবেশ করে 
এনেছিল কান্টা ক্যথিড্রল দৈবতদের 
ঊষশপ্রদোষ অখল ভাগনেরের 
অমিনিবেশ-বলয়িত গ্যেটের সূর্যকরে ।

যদিও তা ব্যক্তিকতায় মায়ার মৃগতৃষ্ঞাতীত,- তবু 
চমৎকৃত হয়েছিলো ইউরোপের ভাবনাধূসর মন;
সৌরকরভ্রমে ঊনবিংশ শতকীরা
হয়তো তাকে ঘরের বাহিরাশ্রয়িত দিব্য বাতায়ন--
বাতায়নের বাইরে মেঘের সূর্য ভেবেছিল;
আমারা আজো অনেক জেনে এর বেশী কি ভাবী?
ইতিহাসের ভূমায় সীমাস্বল্পতাকে যাচাই করার রীতি 
গ্যেটের ছিল;-তবু সীমার কী ভয়ঙ্কর বৈনাশিকী দাবী।
সেই তো পায়ের নিচে রাখে পরপ্রসাদ্গভীর তানিমকে
সমপুরুষ বলেঃ 'তুমি নিজের কালের ভার
ব'য়েছিল লীলায়িত সৌরতেজে;- এ যুগ তবু অন্য সকলের;
আরেক রকম ব্যতিক্রমের,- হে কবি হাইমার।'

 সময় এখন জ্যেতির্ময়ী আগ্নেয়তার প্রবাস থেকে ফিরে 
নিরিখ পেয়ে গেছে নিজের নিঃশ্রেয়সের পথে;
সেইখানে কাল লোকাতীত হ'তে গিয়ে 
কোথাও থেমে গিয়ে--
ক্রান্তি-আলোর বয়স বেড়ে গেলে কঠিন রীতির জগতে 
নবজাতক অর্থনীতি সমাজনীতি কলের 
কণ্ঠে কি প্রাণকাকলী?
এই পৃথিবীর আদিগন্ত ব্যক্তিশবের শেষে 
দেখা দেবে হয়তো নতুন সুপরিসর, নগর সভ্যতায় 
মানবতার নামে নবীন ব্যক্তিহীনতাকে ভালোবেসে;
হয়তো নগর রাষ্ট্র সফল হ'য়ে গেলে নাগরিকের মন
হৃদয়প্রেমিক হ'য়ে যাবে সবার তরে-উচিত অনুপাতে,
জড়-রীতির-অর্থনীতির সনির্বাচন
মেশিন ভেনে এসব যদি হয় 
তা হ'লে তা অমিয় হোক আন্তরিকতাতে ।


এই পৃথিবী এ এক শতচ্ছিদ্র নগরী।
দিন ফুরলে তারার আলো খানিক নেমে আসে।
গ্যাসের বাতি দাঁড়িয়ে থাকে রাতের বাতাসে।
দ্রুতগতি নরনারীর ক্ষনিক শরীর থেকে
উৎসারিত ছায়ার কালো ভারে 
আঁধার আলোয় মনে হ'তে পারে
এ- সব দেয়াল যে- কোনো নগরীর;
সন্দেহ ভয় অপ্রেম দ্বেষ অবক্ষেয়ের ভিড়
সূর্য তারার আলোয় অঢেলরক্ত হ'তে পারে
যে- কোনোদিন ;সে কতবার আঁধার বেশি শানিত হয়েছে;
বাহক নেই- দুরন্ত কাল নিজেই রয়েছে 
নিজেরি শব নিজের মানুষ,
মানবপ্রানের রহস্যময় গভীর গূহার থেকে
সিংহ শকুন শেয়াল নেউল সর্পদন্ত ডেকে।

হৃদয় আছে বলেই মানুষ,দেখ,কেমন বিচলিত হ;য়ে
বোনভায়েকে খুন ক'রে সেই রক্ত দেখে আঁশটে হৃদয়ে
জেগে উঠে ইতিহাস অধম স্থুলতাকে 
ঘুচিয়ে দিতে জ্ঞান প্রতিভা আকাশ প্রেম নক্ষএকে ডাকে।

এই নগরী যে- কোনো দেশ;যে - কোনো পরিচয়ে
আজ পৃথিবীর মানজাতির ক্ষয়ের বলয়ে 
অন্তবিহীন ফ্যাক্টরি ক্রেন ট্রাকের শব্দে ট্রাকের কোলাহলে 
হৃদয়ে যা হারিয়ে গেছে মেশিনকন্ঠে তাকে 
শূন্য অবলেহন থেকে ডাকে।

তুমি কি গ্রীস পোল্যান্ড চেক প্যারিস মিউনিক
টোকিও রোম ন্যুইয়র্ক ক্রেমলিন আটলান্টিক
লন্ডন চীন দিল্লী মিশর করাচী প্যালেস্টইন?
একটি মৃত্যু,এক ভূমিকা,একটি শুধু আইন।'
বলছে মেশিন।মেশিনপ্রতিম অধিনায়ক বলেঃ
'সকল ভুগোল নিতে হবে নতুন ক'রে গড়ে
আমার হাতে গড়া ইতিহাসের ভেতরে ,
নতুন সময় সীমাবলয় সবই তো আজ আমি;
ওদের ছোঁয়া বাঁচিয়ে আমার স্বতাধিকারকামী;
আমি সংঘ জাঁতি রীতি রক্ত হলুদ নীল'
সবুজ সাদা মেরুন অশ্লীন
নিয়মগুলো বাতিল করি;কালো কোর্তা দিয়ে 
ওদের ধূসর পাটকিলে বফ্ কোর্তা তাড়িয়ে
আমার অনচরের বৃন্দ অন্ধকারের বার 
আলোক ক'রে কী অবিনাশ দ্বৈপ- পরিবার 

এই দ্বীপই দেশ ;এ -দ্বীপ নিখিল তবে।
অন্য সকল দ্বীপের হ-তে হবে
আমার মতো- আমার অনুচরের মতো ধ্ৰব।
হে রক্তবীজ,তুমি হবে আমার আঘাত পেয়ে 
অনবতুল আমির মতো শুভ।'

সবাই তো আজ যে যার অন্তরঙ্গ জিনিস খুঁজে
মানবভ্রাতাবোনকে বুকে টেনে নেবার ছলে
তাদের নিকেশ ক-রে অনিবচন রক্তে এই পৃথিবীর জলে
নানারকম নতুন নামের বৃহং ভীষণ নদী হ-য়ে গেল;
এই পৃথিবীর সব নগরী পরিক্রমা ক-রে
নতুন অভিধানের শব্দের ছন্দে সুপরিসর ভোরে
া সব নদী গভীরতর মানে পেতে চাই-
দিক সময়েই আতল রক্ত ক্ষালন ক-রে অনুতপ্ততায়
বাস্তবিকই জল কি জলের নিকটতম মানে?
অথবা কি মানবরক্ত বহন করি নির্মম অজ্ঞানে?
কি আন্তরিক অর্থ কোথায় আছে?
এই পৃথিবী গোষ্ঠীরা কি পরস্পরের কাছে 
ভাইয়ের মতোঃসং প্রকৃতির স্পষ্ট উংস থেকে 
মানবসভ্যতার এই মলিন ব্যতিক্রমে জেগে উঠে?
যে যার দেহ আত্না ভালোবাসে অমল জলকণার মতন সমুদ্রকে এক মুঠে 
ধ-রে আছে?
ভালো ক-রে বেঁচে থাকার বিশদ নির্দেশ 
সূর্যকরোজ্জ্বল প্রভাতে এসে 
সিংহা গ্লানি মৃত্যুকে শেষ ক'রে
জেগে আছে?
জেগে উঠে সমসাগরতীরে সূর্যস্রোতে
তবুও ক্লান্ত পতিত মলিন হ'তে
কি আবেদন আসছে মানুষ প্রতিদিনই -
কোথার থেকে শকুনক্লান্তি বলেঃ
'জলের নদি?জেগে উঠুক আপামরের রক্ত কোলাহলে।'
এ - সুর শুরু হয়েছিলো কুরুবষে-বেবিলনে ট্রয়ে;
মানুষ মানী জ্ঞানী প্রধান হ'য়ে গেছে;তবুও হৃদয়ে  
ভালোবাসার যৌনকুয়াশা কেটে
যে- প্রেম আসে সেটা কি তার নিজের ছায়ার প্রতি ?
জলের কলরোলের পাশে এই নগরীর অন্ধকার আজ
আধার আরো গভীরতর ক'রে ফেলে সভ্যতার ক'রে ফেলে সভ্যতার এই অপার আত্মরতি ;
চারিদিকে নীল নরকে প্রবেশ করার চাবি 
অসীম স্বর্গ খুলে দিয়ে লক্ষ কোটি নরককীটের দাবি 
জাগিয়ে তবু সে কীট ধ্বংস করার মতো হ'য়ে
ইতিহাসের গভীরতর শক্তি ও প্রেম রেখেছে কিছু হয়তো হৃদয়ে।


ঘুমে চোখ চায় না জড়াতে ,-
       বসন্তের রাতে
  বিছানায় শুয়ে আছি;-
এখন সে কত রাত !
ওই দিকে শোনা যায় সমুদ্রের স্বর
      স্কাইলাইট মাথার উপর ,
আকাশে পাখিরা কথা কয় পরস্পর ।
তারপর চ’লে যায় কোথায় আকাশে ?
তাদের ডানার ঘ্রাণ চারিদিকে ভাসে !

শরীরে এসেছে স্বাদ বসন্তের রাতে, 
    চোখ আর চায় না ঘুমাতে;
জানালার থেকে ওই নক্ষত্রের আলো নেমে আসে ,
         সাগরের জলের বাতাসে  
    আমার হৃদয় সুস্থ হয় ;
সবাই ঘুমায়ে আছে সব দিকে,- 
সমুদ্রের এই ধারে কাহাদের নোঙরের হয়েছে সময় ?

সাগরের ওই পারে –আরো দূর পারে
       কোনো এক মেরুর পাহাড়ে 
       এইসব পাখি ছিল;
      ব্লিজারডের তাড়া খেয়ে দলে দলে সমুদ্রের’পর 
নেমেছিল তারা তারপর,-
মানুষ যেমন তার মৃত্যুর অজ্ঞানে নেমে পড়ে !
বাদামি- সোনালি- শাদা- ফুটফুট ডানার ভিতরে
            রবারের বলের মতন ছোটো বুকে
                 তাদের জীবন ছিল,-
যেমন রয়েছে মৃত্যু লক্ষ লক্ষ মাইল ধ’রে সমুদ্রের মুখে
         তেমন অতল সত্য হয়ে !

    কোথাও জীবন আছে, জীবনের স্বাদ রহিয়াছে,
কোথাও নদীর জল রয়ে গেছে- সাগরের তিতা ফেনা নয়;
    খেলার বলের মতো তাদের হৃদয়
             এই জানিয়াছে ;-
কোথাও রয়েছে প’ড়ে শীত পিছে, আশ্বাসের কাছে
            তারা আসিয়াছে।
তারপর চ’লে যায় কোন এক ক্ষেতে
তাহার প্রিয়ের সাথে আকাশের পথে যেতে যেতে 
                সে কি কথা কয়?
তাদের প্রথম ডিম জন্মিবার এসেছে সময় !

অনেক লবণ ঘেঁটে সমুদ্রের পাওয়া গেছে এ মাটির ঘ্রাণ ,
           ভালোবাসা আর ভালোবাসার সন্তান ,
           আর সেই নীড় ,
এই স্বাদ – গভীর- গভীর ।
     
     আজ এই বসন্তের রাতে
ঘুমে চোখ চায় না জড়াতে ; 
ওই দিকে শোনা যায় সমুদ্রের স্বর
স্কাইলাইট মাথার উপর ,
আকাশে পাখিরা কথা কয় পরস্পর ।



ন্ধ্যা হয় - চ্ছারিদিকে শান্ত নিরবতা
খড় মুখে নিয়ে এক সালিখ জেতেছে উড়ে চুপে ;
গরুর গারিতা যায় মেত পথ বেয়ে ধীরে ধীরে ;
আগিনে ভরিয়া আছে সোনালি খড়ের ঘন স্তূপে ;

পৃথিবীর সব ঘুঘু ডাকিতেছে জিজলের বনে ;
পৃথিবীর সব রূপ লেগে আছে ঘাসে ;
পৃথিবীর সব প্রেম আমাদের দু 'জনার মনে ;
আকাশ ছড়ায়ে আছে সান্তি হয়ে আকাশে-আকাশে । 


যা পেয়েছি সে সবের চেয়ে আরো স্থির দিন পৃথিবীতে আসে;
আসে না কি ?
চারিদিকে হিংসা, দ্বেষ, কলহ র'য়েছে;
সময়ের হাত এসে সে সবের অমলিন, মলিন প্রেরণা 
তবুও তো মুছে দিয়ে যেতে পারে,- ভাবি ।
সেই আদিকাল থেকে আজকের মুহূর্ত অবধি 
মানুষের কাহিনীর যতদুর অগ্রসর হ'য়ে গেছে তাতে 
প্রান্তে ঠেকে দেখেছি কেবলিঃ
মলিন বালির দান নিয়ে তার মরুভূমি সূর্যের কিরণে দাঁড়াতে 
শিখেছে অনেক দিন;
তবুও তো
মানুষের কাছে মানুষের দাবী র'য়ে গেছে মনে ভেবে হৃদয়ে কুয়াশা 
করুণ প্রশ্নের মত খেলা ক'রে গেছে ঢের দিন ।
আমাদের পায়ে চলার পথ ঘিরে অব্যক্ত ব্যথার 
কবেকার নচিকেতা- আজকের মানুষের হাড় 
প্রাণের সমুদ্রের সুরে ফেনশীর্ষ ঢেউয়ের উপরে
সূর্যের দিগন্তে দেশে আমাদের তুলে নিতে চায়;
নিঃসহায় ডুবুরির মত ডুবে মরে;
সমুদ্রপাখীর শাদা, বিরহীর মতন ডানায়
সেই শূন্য অন্ধকার দিকের ভিতরে
আমাদের ইতিহাস পিড়ামিড ভেঙ্গে ফেলে;-
লন্ডন-ক্রেমলিন গড়ে।

কেবলী আশঙ্কা, ব্যথা নিরাশার সম্মুখীন হ'য়ে
মানুষের মরণের সমুদ্রের ঢেউ 
রূপান্তরিত করে নিতে চেয়ে মানুষের সুর 
জেনেছে কোথাও ভয় নেই-নেই-নেই।
তবুও কোথাও ধর্মমন্দিরের অভয়পাণির সফলতা 
আবার ভোরের সুর্যে সমুখে রবে না কোনোদিন।
কবের প্রথম অবপ্রাণনায় জেগে 
শাদা পাতা খুলেছিল যারা
গল্প লিখে গিয়েছিল ঢের,
আদি রৌদ্র দেখেছিল,
সিন্দুর কল্লোল শুনে গিয়েছিলো ঢের, দিয়ে গিয়েছিলঃ
তারা আর তাদের মরণ আজ আমাদের 
পায়ের পথের নীচে যতদুর ভুল 
তাহাদের অস্তসূর্য ততদূর আমাদের উদয়ের মতন অরুণ'
শ্বেতাশ্বতর থেকে দীপঙ্কর অবধি সবই শাদা স্বাভাবিক 
মনে হয় ব'লে মৃত স্বভাবের মতন করুণ।
বিকেলের ক্ষয়ের ভিতরে এসে আজ তবে আমাদের দিন
অনিবার ইতিহাস অঙ্গারের প্রতিভাকে সঞ্চয়ের মত মনে ভেবে
মরণকে যা দেবার- জীবনকে যা দেবার সব
কঠিন উৎসবে--দীন অন্তঃকরণে দিয়ে দেবে ।


ক্ষএের চলাফেরা ইসারয় চারদিকে উজ্জ্বল আকাশ;
বাতাসে নীলাভ হ‌‌‌‌‌য়ে আসে যেন প্রান্তরের ঘাস;  
কাঁচপোকা ঘুমিয়েছে-গঙ্গাফড়িং সে-ও ঘুমে;
আম নিম হিজলের ব্যাপ্তিতে প'ড়ে আছে তুমি।

‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌'মাটির অনেক নিচে চ'লে গেছ?কিংবা দুরে আকাশের পারে
তুমি আজ?কোন কথা ভবছ আধারে?
ঐ যে  ওখানে পায়রা একা ডাকে জমিরের বনে:
মনে হয় তুমি ঐ পাখি-তুমি ছাড়া সময়ের এ-উদ্ভাবনে 

আমার এমন কাছে -আশ্বিনের এত বড় অকুল আকাশে 
আর কাকে পাব এই সহজ গভীর অনায়াসে-'
বলতেই নিথিলের অন্ধকারে পাখি গেল উড়ে
প্রকৃতিস্থ প্রকৃতির মতো শব্দে-প্রেম অপ্রেম থেকে দুরে।




